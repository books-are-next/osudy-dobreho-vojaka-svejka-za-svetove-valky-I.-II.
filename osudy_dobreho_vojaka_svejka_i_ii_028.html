<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="5. Z&nbsp;Mostu nad Litavou k&nbsp;Sokalu">
    <meta name="apple-mobile-web-app-capable" content="yes">
    <title>5. Z&nbsp;Mostu nad Litavou k&nbsp;Sokalu</title>
    <link rel="stylesheet" href="./style/style.min.css" media="screen" integrity="sha256-0HU4DyeVQ9j1CgbQEvEhFsHtFoxn1ab6NeCS4IOAoDA=">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <meta name="order" content="25">
    <link rel="prev" href="./osudy_dobreho_vojaka_svejka_i_ii_027.html">
    <link rel="self" href="osudy_dobreho_vojaka_svejka_i_ii_028.html">
    <meta name="identifier" content="hasek-osudy-dobreho-vojaka-svejka-za-svetove-valky-iii-f4abf7d">
    <meta name="role" content="chapter">
  </head>
  <body data-nb-words="12221" data-nb-chars="73511" class="nb-role-chapter nb-custom-style">
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./osudy_dobreho_vojaka_svejka_i_ii_027.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" id="chunk1" data-nb-words="8" data-nb-chars="28">
          <ol start="5"><span class="idea" data-nb-ref-number="1" id="idea1" data-nb-words="6" data-nb-chars="28"><li>Z&nbsp;Mostu nad Litavou k&nbsp;Sokalu</li></span>
            <span class="idea" data-nb-ref-number="2" id="idea2" data-nb-words="1" data-nb-chars="0"></span>
          </ol>
          <span class="idea" data-nb-ref-number="3" id="idea3" data-nb-words="1" data-nb-chars="0"></span>
        </h1>
        <p class="chunk" data-nb-ref-number="2" id="chunk2" data-nb-words="28" data-nb-chars="171"><span class="idea" data-nb-ref-number="4" id="idea4" data-nb-words="28" data-nb-chars="171">Nadporučík Lukáš chodil rozčileně po&nbsp;kanceláři 11.&nbsp;maršové roty. Byla to&nbsp;tmavá díra v&nbsp;baráku roty, přepažená z&nbsp;chodby prkny. Stůl, dvě židle, baňka s&nbsp;petrolejem a&nbsp;kavalec.</span></p>
        <p class="chunk" data-nb-ref-number="3" id="chunk3" data-nb-words="32" data-nb-chars="189"><span class="idea" data-nb-ref-number="5" id="idea5" data-nb-words="32" data-nb-chars="189">Před ním stál účetní šikovatel Vaněk, který zde sestavoval listiny k&nbsp;výplatě žoldu, vedl účty kuchyně pro mužstvo, byl finančním ministrem celé roty a&nbsp;trávil tu&nbsp;celý boží den, zde též spal.</span></p>
        <p class="chunk" data-nb-ref-number="4" id="chunk4" data-nb-words="22" data-nb-chars="137"><span class="idea" data-nb-ref-number="6" id="idea6" data-nb-words="22" data-nb-chars="137">U&nbsp;dveří stál tlustý pěšák, zarostlý vousy jako Krakonoš. To&nbsp;byl Baloun, nový sluha nadporučíka, v&nbsp;civilu mlynář někde u&nbsp;Českého Krumlova.</span></p>
        <p class="chunk" data-nb-ref-number="5" id="chunk5" data-nb-words="34" data-nb-chars="211"><span class="idea" data-nb-ref-number="7" id="idea7" data-nb-words="34" data-nb-chars="211">„Vybral jste mně opravdu znamenitého pucfleka,“ mluvil nadporučík Lukáš k&nbsp;účetnímu šikovateli, „děkuji vám srdečně za&nbsp;to&nbsp;milé překvapení. První den si&nbsp;ho&nbsp;pošlu pro oběd do&nbsp;oficírsmináže, a&nbsp;on mně ho&nbsp;půl sežere.“</span></p>
        <p class="chunk" data-nb-ref-number="6" id="chunk6" data-nb-words="6" data-nb-chars="39"><span class="idea" data-nb-ref-number="8" id="idea8" data-nb-words="6" data-nb-chars="39">„Rozlil jsem, prosím,“ řekl tlustý obr.</span></p>
        <p class="chunk" data-nb-ref-number="7" id="chunk7" data-nb-words="30" data-nb-chars="174"><span class="idea" data-nb-ref-number="9" id="idea9" data-nb-words="30" data-nb-chars="174">„Dobře, rozlils. Tos moh rozlít jedině polívku nebo omáčku, ale ne&nbsp;frankfurtskou pečeni. Vždyť jsi mně přinesl jen takový kousek, co&nbsp;by&nbsp;se&nbsp;za&nbsp;nehet vešlo. A&nbsp;kams dal štrůdl?“</span></p>
        <p class="chunk" data-nb-ref-number="8" id="chunk8" data-nb-words="2" data-nb-chars="10"><span class="idea" data-nb-ref-number="10" id="idea10" data-nb-words="2" data-nb-chars="10">„Já jsem…“</span></p>
        <p class="chunk" data-nb-ref-number="9" id="chunk9" data-nb-words="5" data-nb-chars="31"><span class="idea" data-nb-ref-number="11" id="idea11" data-nb-words="5" data-nb-chars="31">„Ale nezapírej, tys ho&nbsp;sežral.“</span></p>
        <p class="chunk" data-nb-ref-number="10" id="chunk10" data-nb-words="19" data-nb-chars="120"><span class="idea" data-nb-ref-number="12" id="idea12" data-nb-words="19" data-nb-chars="120">Nadporučík Lukáš pronesl poslední slova s&nbsp;takovou vážností a&nbsp;tak přísným hlasem, že&nbsp;Baloun mimoděk ustoupil o&nbsp;dva kroky.</span></p>
        <p class="chunk" data-nb-ref-number="11" id="chunk11" data-nb-words="171" data-nb-chars="963"><span class="idea" data-nb-ref-number="13" id="idea13" data-nb-words="171" data-nb-chars="963">„Já jsem se&nbsp;informoval v&nbsp;kuchyni, co&nbsp;jsme dnes měli k&nbsp;obědu. A&nbsp;byla polívka s&nbsp;játrovými knedlíčky. Kam jsi dal ty&nbsp;knedlíčky? Vytahal jsi je&nbsp;po&nbsp;cestě, to&nbsp;je&nbsp;jistá pravda. Potom bylo hovězí maso s&nbsp;okurkou. Cos s&nbsp;tím udělal? Taky jsi sežral. Dva plátky frankfurtské pečeně. A&nbsp;přines jsi jen půl plátku, he? Dva kousky štrůdlu! Kams ho&nbsp;dal? Nacpal jsi se, prase mizerný, ohavný. Mluv, kam jsi dal štrůdl? Že&nbsp;ti&nbsp;upad do&nbsp;bláta? Ty&nbsp;prevíte jeden. Můžeš mně ukázat to&nbsp;místo, kde leží v&nbsp;blátě? Že&nbsp;hned nějakej pes přiběh jako na&nbsp;zavolanou, popad ho&nbsp;a&nbsp;odnes? Ježíšikriste, já&nbsp;ti&nbsp;tak nafackuju hubu, že&nbsp;budeš mít hlavu jako štandlík! Ještě mně, ta&nbsp;svině, zapírá. Víš, kdo tě&nbsp;viděl? Zde rechnungsfeldvébl Vaněk. Ten přišel ke&nbsp;mně a&nbsp;povídá: ‚Poslušně hlásím, pane obrlajtnant, že&nbsp;to&nbsp;vaše prase, Baloun, vám žere oběd. Dívám se&nbsp;z&nbsp;okna a&nbsp;on se&nbsp;cpe, jako by&nbsp;nejedl celý týden.‘ Poslyšte, Sie Rechnungsfeldwebel, nemohli jste opravdu vybrat jiný dobytek pro mě&nbsp;než tohoto chlapa?“</span></p>
        <p class="chunk" data-nb-ref-number="12" id="chunk12" data-nb-words="52" data-nb-chars="347"><span class="idea" data-nb-ref-number="14" id="idea14" data-nb-words="52" data-nb-chars="347">„Poslušně hlásím, pane obrlajtnant, že&nbsp;se&nbsp;zdál Baloun z&nbsp;celé naší marškumpačky nejpořádnějším mužem. Je&nbsp;takový nemehlo, že&nbsp;si&nbsp;nepamatuje ani jeden kvérgrif, a&nbsp;dát mu&nbsp;flintu do&nbsp;ruky, ještě by&nbsp;udělal nějaké neštěstí. Při posledním cvičení blindpatronama byl by&nbsp;málem vystřelil oko sousedovi. Myslel jsem, že&nbsp;může alespoň takovouhle službu zastávat.“</span></p>
        <p class="chunk" data-nb-ref-number="13" id="chunk13" data-nb-words="18" data-nb-chars="103"><span class="idea" data-nb-ref-number="15" id="idea15" data-nb-words="18" data-nb-chars="103">„A&nbsp;sežrat vždy celý oběd svému pánovi,“ řekl Lukáš, „jako by&nbsp;mu&nbsp;nestačila jeho porce. Nemáš snad hlad?“</span></p>
        <p class="chunk" data-nb-ref-number="14" id="chunk14" data-nb-words="217" data-nb-chars="1238"><span class="idea" data-nb-ref-number="16" id="idea16" data-nb-words="217" data-nb-chars="1238">„Poslušně hlásím, pane obrlajtnant, že&nbsp;mám pořáde hlad. Když někomu zbude chleba, tak ho&nbsp;odkoupím od&nbsp;něho za&nbsp;cigarety, a&nbsp;ještě to&nbsp;je&nbsp;všechno málo. Já&nbsp;už&nbsp;jsem takovej od&nbsp;přírody. Myslím vždycky, že&nbsp;už&nbsp;jsem sytej, a&nbsp;vono nic. Za&nbsp;chvilku zas, jako před jídlem, začne mně kručet v&nbsp;žaludku, a&nbsp;vida ho, von se&nbsp;už&nbsp;mrcha přihlašuje. Někdy si&nbsp;myslím, že&nbsp;už&nbsp;mám opravdu dost, že&nbsp;se&nbsp;už&nbsp;do&nbsp;mě&nbsp;nic nemůže vejít, ale toto. Vidím někoho, že&nbsp;jí, nebo ucejtím jen tu&nbsp;vůni, a&nbsp;hned je&nbsp;mně v&nbsp;žaludku jako po&nbsp;vymetení. Začne se&nbsp;žaludek hned zas hlásit o&nbsp;svoje práva a&nbsp;já bych polykal hřebíky. Poslušně hlásím, pane obrlajtnant, že&nbsp;už&nbsp;jsem prosil, abych mohl dostávat dvojnásobnou porci; byl jsem kvůli tomu v&nbsp;Budějovicích u&nbsp;regimentsarcta a&nbsp;ten mě&nbsp;místo toho dal na&nbsp;tři dny na&nbsp;marodku a&nbsp;předepsal mně na&nbsp;den jen hrníček čistý polévky. ‚Já prej tě, ty&nbsp;kanálie, naučím mít hlad. Přijď sem ještě jednou, tak uvidíš, jak odtud vodejdeš jako chmelová tyčka!‘ Já&nbsp;nemusím, pane obrlajtnant, vidět jen dobrý věci, i&nbsp;vobyčejný mě&nbsp;začnou dráždit a&nbsp;hned se&nbsp;mně dělají sliny. Poslušně hlásím, pane obrlajtnant, že&nbsp;uctivě prosím, aby mně byla povolena dvojitá porce. Jestli už&nbsp;masa nebude, tak alespoň ten příkrm, brambory, knedlíci, trochu vomáčky, toho vždycky zůstane…“</span></p>
        <p class="chunk" data-nb-ref-number="15" id="chunk15" data-nb-words="132" data-nb-chars="757"><span class="idea" data-nb-ref-number="17" id="idea17" data-nb-words="132" data-nb-chars="757">„Dobře, já&nbsp;jsem vyslech ty&nbsp;drzosti, Baloune,“ odpověděl nadporučík Lukáš. „Slyšel jste někdy, Sie Rechnungsfeldwebel, že&nbsp;dřív by&nbsp;byl voják tak drzej ještě ke&nbsp;všemu jako tento chlap? Sežere mně oběd a&nbsp;ještě chce, aby se&nbsp;mu&nbsp;povolila dvojitá porce. Já&nbsp;ti&nbsp;ale ukážu, Baloune, že&nbsp;vytrávíš.&nbsp;– Sie Rechnungsfeldwebel,“ obrátil se&nbsp;na&nbsp;Vaňka, „odveďte ho&nbsp;ke&nbsp;kaprálovi Weidenhofrovi, ať&nbsp;ho&nbsp;pěkně uváže na&nbsp;dvoře u&nbsp;kuchyně na&nbsp;dvě hodiny, až&nbsp;budou dnes večer rozdávat guláš. Ať&nbsp;ho&nbsp;uváže pěkně vysoko, aby jen tak se&nbsp;držel na&nbsp;špičkách a&nbsp;viděl, jak se&nbsp;v&nbsp;kotli ten guláš vaří. A&nbsp;zařiďte to&nbsp;tak, ať&nbsp;je&nbsp;ještě uvázána ta&nbsp;potvora, až&nbsp;se&nbsp;bude u&nbsp;kuchyně rozdávat guláš, aby mu&nbsp;sliny tekly jako hladové čubě, když čichá u&nbsp;uzenářského krámu. Řekněte kuchařovi, ať&nbsp;jeho porci rozdá!“</span></p>
        <p class="chunk" data-nb-ref-number="16" id="chunk16" data-nb-words="6" data-nb-chars="47"><span class="idea" data-nb-ref-number="18" id="idea18" data-nb-words="6" data-nb-chars="47">„K&nbsp;službám, pane obrlajtnant. Pojďte, Baloune!“</span></p>
        <p class="chunk" data-nb-ref-number="17" id="chunk17" data-nb-words="16" data-nb-chars="110"><span class="idea" data-nb-ref-number="19" id="idea19" data-nb-words="16" data-nb-chars="110">Když odcházeli, zadržel je&nbsp;ve&nbsp;dveřích nadporučík, a&nbsp;dívaje se&nbsp;do&nbsp;uděšené tváře Balounovy, zvolal vítězoslavně:</span></p>
        <p class="chunk" data-nb-ref-number="18" id="chunk18" data-nb-words="21" data-nb-chars="119"><span class="idea" data-nb-ref-number="20" id="idea20" data-nb-words="21" data-nb-chars="119">„To sis pomoh, Baloune. Dobrou chuť přeji! A&nbsp;jestli mi&nbsp;to&nbsp;ještě jednou provedeš, pošlu tě&nbsp;bez milosti před polní soud.“</span></p>
        <p class="chunk" data-nb-ref-number="19" id="chunk19" data-nb-words="14" data-nb-chars="79"><span class="idea" data-nb-ref-number="21" id="idea21" data-nb-words="14" data-nb-chars="79">Když se&nbsp;vrátil Vaněk a&nbsp;oznámil, že&nbsp;Baloun je&nbsp;již uvázán, řekl nadporučík Lukáš:</span></p>
        <p class="chunk" data-nb-ref-number="20" id="chunk20" data-nb-words="69" data-nb-chars="384"><span class="idea" data-nb-ref-number="22" id="idea22" data-nb-words="69" data-nb-chars="384">„Vy mne znáte, Vaňku, že&nbsp;takové věci nerad dělám, ale nemohu si&nbsp;pomoct. Za&nbsp;prvé uznáte, že&nbsp;když psovi berete kost, tak vrčí. Nechci mít kolem sebe podlého chlapa, a&nbsp;za druhé již ta&nbsp;okolnost, že&nbsp;je&nbsp;Baloun uvázán, má&nbsp;velký morální a&nbsp;psychologický význam pro celý manšaft. Ti&nbsp;chlapi si&nbsp;poslední dobou, když jsou u&nbsp;maršky a&nbsp;vědí, že&nbsp;zítra nebo pozítří pojedou do&nbsp;pole, dělají, co&nbsp;chtějí.“</span></p>
        <p class="chunk" data-nb-ref-number="21" id="chunk21" data-nb-words="9" data-nb-chars="68"><span class="idea" data-nb-ref-number="23" id="idea23" data-nb-words="9" data-nb-chars="68">Nadporučík Lukáš vypadal velice utrápeně a&nbsp;pokračoval tichým hlasem:</span></p>
        <p class="chunk" data-nb-ref-number="22" id="chunk22" data-nb-words="146" data-nb-chars="886"><span class="idea" data-nb-ref-number="24" id="idea24" data-nb-words="146" data-nb-chars="886">„Předevčírem při nachtübungu měli jsme, jak víte, manévrovat proti einjährigfreiwilligenschule za&nbsp;cukrovarem. První švarm, vorhut, ten šel ještě tiše po&nbsp;silnici, poněvadž ten jsem vedl sám, ale druhý, který měl jít nalevo a&nbsp;rozeslat vorpatroly pod cukrovar, ten si&nbsp;počínal, jako kdyby šel z&nbsp;výletu. Zpívali a&nbsp;dupali, že&nbsp;to&nbsp;muselo být slyšet až&nbsp;v&nbsp;lágru. Potom na&nbsp;pravém flangu šel rekognoscírovat terén třetí švarm pod les, to&nbsp;bylo vzdáleno od&nbsp;nás dobrých deset minut, a&nbsp;ještě na&nbsp;tu&nbsp;vzdálenost bylo vidět, jak chlapi kouří, samé ohnivé body ve&nbsp;tmě. A&nbsp;čtvrtý švarm, ten měl dělat nachhut, a&nbsp;čertví jak se&nbsp;to&nbsp;stalo, že&nbsp;se&nbsp;objevil najednou před naším vorhutem, takže byl považován za&nbsp;nepřítele, a&nbsp;já jsem musel ustupovat před vlastním nachhutem, který proti mně forykoval. To&nbsp;je&nbsp;jedenáctá marškumpanie, kterou jsem zdědil. Co&nbsp;z&nbsp;nich mohu udělat? Jak si&nbsp;budou počínat v&nbsp;opravdovém gefechtu?“</span></p>
        <p class="chunk" data-nb-ref-number="23" id="chunk23" data-nb-words="16" data-nb-chars="95"><span class="idea" data-nb-ref-number="25" id="idea25" data-nb-words="16" data-nb-chars="95">Nadporučík Lukáš měl přitom ruce sepjaty a&nbsp;tvářil se&nbsp;mučednicky a&nbsp;špička jeho nosu se&nbsp;protáhla.</span></p>
        <p class="chunk" data-nb-ref-number="24" id="chunk24" data-nb-words="89" data-nb-chars="520"><span class="idea" data-nb-ref-number="26" id="idea26" data-nb-words="89" data-nb-chars="520">„To si&nbsp;z&nbsp;toho, pane nadporučíku, nic nedělejte,“ snažil se&nbsp;ho&nbsp;upokojit účetní šikovatel Vaněk, „nelamte si&nbsp;s&nbsp;tím hlavu. Já&nbsp;už&nbsp;byl u&nbsp;třech maršek, každou nám s&nbsp;celým bataliónem rozflákali a&nbsp;šli jsme se&nbsp;formírovat znova. A&nbsp;všechny marškumpačky byla jedna jako druhá, žádná nebyla o&nbsp;chlup lepší než vaše, pane obrlajtnant. Nejhorší byla devátá. Ta&nbsp;s&nbsp;sebou odtáhla do&nbsp;zajetí všechny šarže i&nbsp;s&nbsp;kompaniekomandantem. Mě&nbsp;jenom to&nbsp;zachránilo, že&nbsp;jsem šel k&nbsp;regimentstrénu fasovat pro kumpačku rum a&nbsp;víno a&nbsp;oni to&nbsp;odbyli beze mne.</span></p>
        <p class="chunk" data-nb-ref-number="25" id="chunk25" data-nb-words="75" data-nb-chars="482"><span class="idea" data-nb-ref-number="27" id="idea27" data-nb-words="75" data-nb-chars="482">A&nbsp;to nevíte, pane obrlajtnant, že&nbsp;při tom posledním nachtübungu, o&nbsp;kterém jste vypravoval, einjährigfreiwilligenschule, která měla naši kumpačku obejít, dostala se&nbsp;až&nbsp;k&nbsp;Neziderskému jezeru? Mašírovala pořád pryč, až&nbsp;do&nbsp;rána, a&nbsp;vorposty se&nbsp;dostaly až&nbsp;do&nbsp;bahna. A&nbsp;vedl je&nbsp;sám pan hejtman Ságner. Byly by&nbsp;snad přišly až&nbsp;do&nbsp;Šoproně, kdyby se&nbsp;nebylo rozednilo,“ pokračoval tajemným hlasem účetní šikovatel, který si&nbsp;liboval v&nbsp;takových případech a&nbsp;měl v&nbsp;evidenci všechny podobné události.</span></p>
        <p class="chunk" data-nb-ref-number="26" id="chunk26" data-nb-words="48" data-nb-chars="332"><span class="idea" data-nb-ref-number="28" id="idea28" data-nb-words="48" data-nb-chars="332">„A&nbsp;víte, pane obrlajtnant,“ řekl, důvěrně mrkaje, „že se&nbsp;má&nbsp;stát pan hejtman Ságner batalionskomandantem našeho maršbataliónu? Napřed, jak říkal štábsfeldvébl Hegner, se&nbsp;myslelo, že&nbsp;vy&nbsp;budete, poněvadž jste nejstarší důstojník u&nbsp;nás, batalionskomandantem, a&nbsp;potom prý přišlo od&nbsp;divize na&nbsp;brigádu, že&nbsp;je&nbsp;jmenován pan hejtman Ságner.“</span></p>
        <p class="chunk" data-nb-ref-number="27" id="chunk27" data-nb-words="34" data-nb-chars="189"><span class="idea" data-nb-ref-number="29" id="idea29" data-nb-words="34" data-nb-chars="189">Nadporučík Lukáš zahryzl se&nbsp;do&nbsp;pysků a&nbsp;zapálil si&nbsp;cigaretu. Věděl o&nbsp;tom a&nbsp;byl přesvědčen, že&nbsp;se&nbsp;mu&nbsp;děje křivda. Hejtman Ságner ho&nbsp;již dvakrát přeskočil v&nbsp;postupu, ale neřekl nic jiného než:</span></p>
        <p class="chunk" data-nb-ref-number="28" id="chunk28" data-nb-words="3" data-nb-chars="23"><span class="idea" data-nb-ref-number="30" id="idea30" data-nb-words="3" data-nb-chars="23">„Copak hejtman Ságner…“</span></p>
        <p class="chunk" data-nb-ref-number="29" id="chunk29" data-nb-words="180" data-nb-chars="1089"><span class="idea" data-nb-ref-number="31" id="idea31" data-nb-words="180" data-nb-chars="1089">„Já z&nbsp;toho nemám moc velkou radost,“ důvěrně se&nbsp;ozval účetní šikovatel, „vypravoval štábsfeldvébl Hegner, že&nbsp;pan hejtman Ságner v&nbsp;Srbsku na&nbsp;počátku války chtěl někde u&nbsp;Černé Hory v&nbsp;horách se&nbsp;vyznamenat a&nbsp;hnal jednu kumpačku svého baťáčku za&nbsp;druhou na&nbsp;mašíngevéry do&nbsp;srbských štelungů, ačkoliv to&nbsp;byla úplně zbytečná věc a&nbsp;infantérie tam byla starýho kozla co&nbsp;platná, poněvadž Srby odtamtud z&nbsp;těch skal mohla dostat jen artilerie. Z&nbsp;celého bataliónu zbylo jen 80&nbsp;mužů, pan hejtman Ságner sám dostal handšús, potom v&nbsp;nemocnici ještě úplavici, a&nbsp;zase se&nbsp;objevil v&nbsp;Budějovicích u&nbsp;regimentu a&nbsp;včera prý večer vypravoval v&nbsp;kasině, jak se&nbsp;těší na&nbsp;front, že&nbsp;tam nechá celý maršbatalión, ale že&nbsp;něco dokáže a&nbsp;dostane signum laudis, za&nbsp;Srbsko že&nbsp;dostal nos, ale teď že&nbsp;buď padne s&nbsp;celým maršbataliónem, nebo bude jmenován obrstlajtnantem, ale maršbaťák že&nbsp;musí zařvat. Já&nbsp;myslím, pane obrlajtnant, že&nbsp;se&nbsp;takové riziko týká i&nbsp;nás. Vypravoval nedávno štábsfeldvébl Hegner, že&nbsp;příliš neladíte s&nbsp;panem hejtmanem Ságnerem a&nbsp;že on&nbsp;právě pošle naši 11.&nbsp;kumpačku první do&nbsp;gefechtu na&nbsp;ta&nbsp;nejhroznější místa.“</span></p>
        <p class="chunk" data-nb-ref-number="30" id="chunk30" data-nb-words="4" data-nb-chars="28"><span class="idea" data-nb-ref-number="32" id="idea32" data-nb-words="4" data-nb-chars="28">Účetní šikovatel si&nbsp;vzdychl:</span></p>
        <p class="chunk" data-nb-ref-number="31" id="chunk31" data-nb-words="124" data-nb-chars="707"><span class="idea" data-nb-ref-number="33" id="idea33" data-nb-words="124" data-nb-chars="707">„Já bych byl toho náhledu, že&nbsp;v&nbsp;takové válce, jako je&nbsp;tahle, kdy je&nbsp;tolik vojska a&nbsp;taková dlouhá fronta, že&nbsp;by&nbsp;se&nbsp;spíš mohlo docílit víc jenom pořádným manévrováním nežli nějakými zoufalými ataky. Já&nbsp;to&nbsp;viděl pod Duklou při 10.&nbsp;marškumpačce. Tenkrát se&nbsp;to&nbsp;všechno odbylo úplně hladce, přišel rozkaz ‚Nicht schießen‘, a&nbsp;tak se&nbsp;nestřílelo a&nbsp;čekalo, až&nbsp;se&nbsp;Rusové přiblížili až&nbsp;k&nbsp;nám. Byli bychom je&nbsp;zajali bez výstřelu, jenomže tenkrát měli jsme vedle sebe na&nbsp;levém flanku železné mouchy, a&nbsp;ti pitomí landveráci tak se&nbsp;lekli, že&nbsp;se&nbsp;k&nbsp;nám Rusové blíží, že&nbsp;se&nbsp;začali spouštět dolů ze&nbsp;strání po&nbsp;sněhu jako na&nbsp;klouzačce, a&nbsp;my jsme dostali rozkaz, že&nbsp;Rusové protrhli levý flank, abychom se&nbsp;hleděli dostat k&nbsp;brigádě.</span></p>
        <p class="chunk" data-nb-ref-number="32" id="chunk32" data-nb-words="72" data-nb-chars="453"><span class="idea" data-nb-ref-number="34" id="idea34" data-nb-words="72" data-nb-chars="453">Já&nbsp;byl tenkrát právě u&nbsp;brigády, abych si&nbsp;dal potvrdit kompanieverpflegungsbuch, poněvadž jsem nemohl najít náš regimentstrén, když vtom začnou k&nbsp;brigádě chodit první z&nbsp;10.&nbsp;maršky. Do&nbsp;večera jich přišlo sto dvacet, ostatní prý po&nbsp;sněhu sjeli, jak při ústupu zabloudili, někde do&nbsp;ruských štelungů, jako by&nbsp;to&nbsp;byl tobogan. Tam to&nbsp;bylo hrozné, pane obrlajtnant, Rusové měli v&nbsp;Karpatech štelungy nahoře i&nbsp;dole. A&nbsp;potom, pane obrlajtnant, pan hejtman Ságner…“</span></p>
        <p class="chunk" data-nb-ref-number="33" id="chunk33" data-nb-words="59" data-nb-chars="330"><span class="idea" data-nb-ref-number="35" id="idea35" data-nb-words="59" data-nb-chars="330">„Dejte mně už&nbsp;pokoj s&nbsp;panem hejtmanem Ságnerem,“ řekl nadporučík Lukáš, „já to&nbsp;všechno znám a&nbsp;nemyslete si, že&nbsp;když bude nějaký šturm a&nbsp;gefecht, že&nbsp;vy&nbsp;opět náhodou budete někde u&nbsp;regimentstrénu fasovat rum a&nbsp;víno. Byl jsem upozorněn, že&nbsp;vy&nbsp;strašně chlastáte, a&nbsp;kdo se&nbsp;podívá na&nbsp;váš červený nos, ten hned vidí, koho má&nbsp;před sebou.“</span></p>
        <p class="chunk" data-nb-ref-number="34" id="chunk34" data-nb-words="83" data-nb-chars="440"><span class="idea" data-nb-ref-number="36" id="idea36" data-nb-words="83" data-nb-chars="440">„To je&nbsp;z&nbsp;Karpat, pane obrlajtnant, tam jsme to&nbsp;museli dělat, mináž k&nbsp;nám přicházela nahoru studená, zákopy jsme měli ve&nbsp;sněhu, oheň se&nbsp;nesměl dělat, tak nás držel jen ten rum. A&nbsp;nebýt mě, bylo by&nbsp;to&nbsp;dopadalo jako u&nbsp;jiných kumpaček, že&nbsp;ani ten rum nebyl a&nbsp;lidi mrzli. Zato u&nbsp;nás jsme měli všichni červené nosy od&nbsp;rumu, ale to&nbsp;mělo zas tu&nbsp;nevýhodu, že&nbsp;od&nbsp;bataliónu přišel rozkaz, aby na&nbsp;patroly chodil jen ten manšaft, který má&nbsp;červené nosy.“</span></p>
        <p class="chunk" data-nb-ref-number="35" id="chunk35" data-nb-words="9" data-nb-chars="60"><span class="idea" data-nb-ref-number="37" id="idea37" data-nb-words="9" data-nb-chars="60">„Nyní máme zimu již za&nbsp;sebou,“ prohodil významně nadporučík.</span></p>
        <p class="chunk" data-nb-ref-number="36" id="chunk36" data-nb-words="50" data-nb-chars="287"><span class="idea" data-nb-ref-number="38" id="idea38" data-nb-words="50" data-nb-chars="287">„Rum je, pane obrlajtnant, v&nbsp;poli nezbytnou věcí v&nbsp;jakékoliv roční době, stejně jako víno. Působí, abych tak řekl, dobrou náladu. Za&nbsp;půl esšálku vína a&nbsp;čtvrt litru rumu budou se&nbsp;vám lidi prát s&nbsp;každým… Který dobytek to&nbsp;zas klepá na&nbsp;dveře, cožpak nečte na&nbsp;dveřích <em>Nicht klopfen</em>!? Herein!“</span></p>
        <p class="chunk" data-nb-ref-number="37" id="chunk37" data-nb-words="47" data-nb-chars="273"><span class="idea" data-nb-ref-number="39" id="idea39" data-nb-words="47" data-nb-chars="273">Nadporučík Lukáš otočil se&nbsp;na&nbsp;židli ke&nbsp;dveřím a&nbsp;zpozoroval, že&nbsp;se&nbsp;dveře pomalu a&nbsp;tiše otvírají. A&nbsp;stejně tak tiše vstoupil do&nbsp;kanceláře 11.&nbsp;marškumpanie dobrý voják Švejk, salutuje již ve&nbsp;dveřích a&nbsp;patrně již tenkrát, když klepal na&nbsp;dveře, dívaje se&nbsp;na&nbsp;nápis <em>Nicht klopfen</em>.</span></p>
        <p class="chunk" data-nb-ref-number="38" id="chunk38" data-nb-words="21" data-nb-chars="171"><span class="idea" data-nb-ref-number="40" id="idea40" data-nb-words="21" data-nb-chars="171">Jeho salutování bylo plnozvučným doprovodem k&nbsp;jeho neskonale spokojené, bezstarostné tváři. Vypadal jako řecký bůh zlodějství ve&nbsp;střízlivé uniformě rakouského infanteráka.</span></p>
        <p class="chunk" data-nb-ref-number="39" id="chunk39" data-nb-words="19" data-nb-chars="120"><span class="idea" data-nb-ref-number="41" id="idea41" data-nb-words="19" data-nb-chars="120">Nadporučík Lukáš na&nbsp;okamžik přivřel oči před tím pohledem dobrého vojáka Švejka, který ho&nbsp;svým pohledem objímal a&nbsp;líbal.</span></p>
        <p class="chunk" data-nb-ref-number="40" id="chunk40" data-nb-words="24" data-nb-chars="135"><span class="idea" data-nb-ref-number="42" id="idea42" data-nb-words="24" data-nb-chars="135">Asi s&nbsp;takovým zalíbením se&nbsp;díval marnotratný, ztracený a&nbsp;opět nalezený syn na&nbsp;svého otce, když ten k&nbsp;jeho poctě otáčel na&nbsp;rožni berana.</span></p>
        <p class="chunk" data-nb-ref-number="41" id="chunk41" data-nb-words="52" data-nb-chars="316"><span class="idea" data-nb-ref-number="43" id="idea43" data-nb-words="52" data-nb-chars="316">„Poslušně hlásím, pane obrlajtnant, že&nbsp;jsem opět zde,“ ozval se&nbsp;ode dveří Švejk s&nbsp;takovou upřímnou nenuceností, že&nbsp;rázem se&nbsp;nadporučík Lukáš vzpamatoval. Od&nbsp;té&nbsp;doby, kdy mu&nbsp;oznámil plukovník Schröder, že&nbsp;mu&nbsp;opět pošle Švejka na&nbsp;krk, nadporučík Lukáš si&nbsp;v&nbsp;duchu každý den oddaloval ono setkání. Každého rána si&nbsp;říkal:</span></p>
        <p class="chunk" data-nb-ref-number="42" id="chunk42" data-nb-words="16" data-nb-chars="81"><span class="idea" data-nb-ref-number="44" id="idea44" data-nb-words="16" data-nb-chars="81">„On ještě dnes nepřijde, on&nbsp;tam snad něco provedl a&nbsp;oni si&nbsp;ho&nbsp;tam ještě nechají.“</span></p>
        <p class="chunk" data-nb-ref-number="43" id="chunk43" data-nb-words="16" data-nb-chars="93"><span class="idea" data-nb-ref-number="45" id="idea45" data-nb-words="16" data-nb-chars="93">A&nbsp;ty všechny kombinace Švejk uvedl na&nbsp;pravou míru svým vstupem, provedeným tak mile a&nbsp;prostě.</span></p>
        <p class="chunk" data-nb-ref-number="44" id="chunk44" data-nb-words="24" data-nb-chars="139"><span class="idea" data-nb-ref-number="46" id="idea46" data-nb-words="24" data-nb-chars="139">Švejk podíval se&nbsp;nyní na&nbsp;účetního šikovatele Vaňka, a&nbsp;obraceje se&nbsp;k&nbsp;němu, podal mu&nbsp;s&nbsp;příjemným úsměvem papíry, které vytáhl z&nbsp;kapsy pláště:</span></p>
        <p class="chunk" data-nb-ref-number="45" id="chunk45" data-nb-words="24" data-nb-chars="166"><span class="idea" data-nb-ref-number="47" id="idea47" data-nb-words="24" data-nb-chars="166">„Poslušně hlásím, pane rechnungsfeldvébl, že&nbsp;mám tyhle papíry, který mně napsali v&nbsp;regimentskanceláři, vodevzdat vám. Je&nbsp;to&nbsp;kvůli lénungu a&nbsp;zapsání mě&nbsp;na&nbsp;frpflégung.“</span></p>
        <p class="chunk" data-nb-ref-number="46" id="chunk46" data-nb-words="24" data-nb-chars="159"><span class="idea" data-nb-ref-number="48" id="idea48" data-nb-words="24" data-nb-chars="159">Švejk pohyboval se&nbsp;tak volně společensky v&nbsp;kanceláři 11.&nbsp;marškumpanie, jako by&nbsp;byl s&nbsp;Vaňkem nejlepším kamarádem, na&nbsp;což účetní šikovatel reagoval prostě slovy:</span></p>
        <p class="chunk" data-nb-ref-number="47" id="chunk47" data-nb-words="4" data-nb-chars="21"><span class="idea" data-nb-ref-number="49" id="idea49" data-nb-words="4" data-nb-chars="21">„Položte to&nbsp;na&nbsp;stůl.“</span></p>
        <p class="chunk" data-nb-ref-number="48" id="chunk48" data-nb-words="17" data-nb-chars="121"><span class="idea" data-nb-ref-number="50" id="idea50" data-nb-words="17" data-nb-chars="121">„Uděláte velice dobře, Sie Rechnungsfeldwebel, když nás necháte o&nbsp;samotě se&nbsp;Švejkem,“ s&nbsp;povzdechem řekl nadporučík Lukáš.</span></p>
        <p class="chunk" data-nb-ref-number="49" id="chunk49" data-nb-words="15" data-nb-chars="81"><span class="idea" data-nb-ref-number="51" id="idea51" data-nb-words="15" data-nb-chars="81">Vaněk odešel a&nbsp;zůstal stát za&nbsp;dveřmi, aby poslouchal, co&nbsp;ti&nbsp;dva si&nbsp;budou povídat.</span></p>
        <p class="chunk" data-nb-ref-number="50" id="chunk50" data-nb-words="39" data-nb-chars="231"><span class="idea" data-nb-ref-number="52" id="idea52" data-nb-words="39" data-nb-chars="231">Napřed neslyšel ničeho, neboť Švejk i&nbsp;nadporučík Lukáš mlčeli. Oba se&nbsp;dlouho na&nbsp;sebe dívali a&nbsp;pozorovali se. Lukáš se&nbsp;díval na&nbsp;Švejka, jako by&nbsp;chtěl ho&nbsp;hypnotizovat, jako kohoutek stojící proti kuřeti a&nbsp;chystající se&nbsp;na&nbsp;ně&nbsp;vrhnout.</span></p>
        <p class="chunk" data-nb-ref-number="51" id="chunk51" data-nb-words="29" data-nb-chars="176"><span class="idea" data-nb-ref-number="53" id="idea53" data-nb-words="29" data-nb-chars="176">Švejk, jako vždy, díval se&nbsp;svým vlahým, něžným pohledem na&nbsp;nadporučíka Lukáše, jako by&nbsp;chtěl mu&nbsp;říct: „Opět pohromadě, má&nbsp;sladká duše, teď už&nbsp;nás nic nerozdvojí, můj holoubku.“</span></p>
        <p class="chunk" data-nb-ref-number="52" id="chunk52" data-nb-words="20" data-nb-chars="129"><span class="idea" data-nb-ref-number="54" id="idea54" data-nb-words="20" data-nb-chars="129">A&nbsp;když dlouho se&nbsp;nadporučík neozýval, výraz očí Švejkových promluvil s&nbsp;lítostivou něhou: „Tak řekni něco, můj zlatý, vyjádři se!“</span></p>
        <p class="chunk" data-nb-ref-number="53" id="chunk53" data-nb-words="15" data-nb-chars="99"><span class="idea" data-nb-ref-number="55" id="idea55" data-nb-words="15" data-nb-chars="99">Nadporučík Lukáš přerušil toto trapné ticho slovy, do&nbsp;kterých snažil se&nbsp;vložit notnou porci ironie:</span></p>
        <p class="chunk" data-nb-ref-number="54" id="chunk54" data-nb-words="14" data-nb-chars="77"><span class="idea" data-nb-ref-number="56" id="idea56" data-nb-words="14" data-nb-chars="77">„Pěkně vás vítám, Švejku. Děkuji vám za&nbsp;návštěvu. Vida, to&nbsp;jsou k&nbsp;nám hosti.“</span></p>
        <p class="chunk" data-nb-ref-number="55" id="chunk55" data-nb-words="22" data-nb-chars="133"><span class="idea" data-nb-ref-number="57" id="idea57" data-nb-words="22" data-nb-chars="133">Nezdržel se&nbsp;však a&nbsp;zlost minulých dnů vybila se&nbsp;hroznou ranou pěstí do&nbsp;stolu, kde poskočil kalamář a&nbsp;vyprskl inkoust na&nbsp;lénungslistu.</span></p>
        <p class="chunk" data-nb-ref-number="56" id="chunk56" data-nb-words="28" data-nb-chars="176"><span class="idea" data-nb-ref-number="58" id="idea58" data-nb-words="28" data-nb-chars="176">Současně vyskočil nadporučík Lukáš, postavil se&nbsp;těsně k&nbsp;Švejkovi a&nbsp;zařval na&nbsp;něho: „Vy dobytku,“ a&nbsp;počal chodit v&nbsp;úzké prostoře kanceláře, přičemž si&nbsp;vždy před Švejkem odplivl.</span></p>
        <p class="chunk" data-nb-ref-number="57" id="chunk57" data-nb-words="52" data-nb-chars="328"><span class="idea" data-nb-ref-number="59" id="idea59" data-nb-words="52" data-nb-chars="328">„Poslušně hlásím, pane obrlajtnant,“ řekl Švejk, když nadporučík Lukáš nepřestával chodit a&nbsp;zuřivě odhazovat do&nbsp;kouta zmačkané chuchvalce papíru, pro který si&nbsp;vždy došel ke&nbsp;stolu, „že jsem psaní řádně odevzdal. Našel jsem šťastně paní Kákonyiovou a&nbsp;mohu říct, že&nbsp;je&nbsp;to&nbsp;velice hezká ženská, já&nbsp;ji&nbsp;sice viděl jenom, když plakala…“</span></p>
        <p class="chunk" data-nb-ref-number="58" id="chunk58" data-nb-words="12" data-nb-chars="86"><span class="idea" data-nb-ref-number="60" id="idea60" data-nb-words="12" data-nb-chars="86">Nadporučík Lukáš si&nbsp;sedl na&nbsp;kavalec účetního poddůstojníka a&nbsp;chraplavým hlasem zvolal:</span></p>
        <p class="chunk" data-nb-ref-number="59" id="chunk59" data-nb-words="5" data-nb-chars="30"><span class="idea" data-nb-ref-number="61" id="idea61" data-nb-words="5" data-nb-chars="30">„Kdy bude tomu konec, Švejku.“</span></p>
        <p class="chunk" data-nb-ref-number="60" id="chunk60" data-nb-words="6" data-nb-chars="39"><span class="idea" data-nb-ref-number="62" id="idea62" data-nb-words="6" data-nb-chars="39">Švejk odpověděl, jako by&nbsp;byl přeslechl:</span></p>
        <p class="chunk" data-nb-ref-number="61" id="chunk61" data-nb-words="186" data-nb-chars="1077"><span class="idea" data-nb-ref-number="63" id="idea63" data-nb-words="186" data-nb-chars="1077">„Potom jsem tam měl malinkou nepříjemnost, ale vzal jsem všechno na&nbsp;sebe. Voni mně sice nevěřili, že&nbsp;si&nbsp;dopisuju s&nbsp;tou paní, tak jsem psaní raději spolkl při vejslechu, abych jim spletl každou stopu. Potom jsem se&nbsp;nějak čirou náhodou, jinak si&nbsp;to&nbsp;nemůžu vysvětlit, zapletl do&nbsp;nějaký malinký a&nbsp;velice nepatrný rvačičky. I&nbsp;z&nbsp;toho jsem se&nbsp;dostal a&nbsp;uznali mou nevinnost a&nbsp;poslali mě&nbsp;k&nbsp;regimentsraportu a&nbsp;zastavili u&nbsp;divizijního soudu celý vyšetřování. V&nbsp;regimentskanceláři byl jsem pár minut, až&nbsp;přišel pan obrst a&nbsp;ten mně trochu vynadal a&nbsp;řekl, že&nbsp;se&nbsp;mám ihned u&nbsp;vás, pane obrlajtnant, hlásit jako ordonanc, a&nbsp;poručil mně, abych vám oznámil, že&nbsp;vás žádá, abyste hned přišel k&nbsp;němu kvůli marškumpačce. Je&nbsp;už&nbsp;tomu víc než půl hodiny, ale von pan obrst nevěděl, že&nbsp;mne ještě potáhnou do&nbsp;regimentskanceláře a&nbsp;tam že&nbsp;budu sedět ještě přes čtvrt hodiny, poněvadž mám za&nbsp;tu&nbsp;celou dobu zadrženej lénunk a&nbsp;měl mně být vyplacen od&nbsp;regimentu, a&nbsp;ne od&nbsp;kumpačky, poněvadž jsem byl vedenej jako regimentsarestant. Vůbec mají to&nbsp;tam všechno pomíchaný a&nbsp;spletený, že&nbsp;by&nbsp;se&nbsp;člověk z&nbsp;toho zjančil…“</span></p>
        <p class="chunk" data-nb-ref-number="62" id="chunk62" data-nb-words="17" data-nb-chars="109"><span class="idea" data-nb-ref-number="64" id="idea64" data-nb-words="17" data-nb-chars="109">Nadporučík Lukáš řekl, oblékaje se&nbsp;rychle, když slyšel, že&nbsp;měl být již před půlhodinou u&nbsp;plukovníka Schrödra:</span></p>
        <p class="chunk" data-nb-ref-number="63" id="chunk63" data-nb-words="32" data-nb-chars="200"><span class="idea" data-nb-ref-number="65" id="idea65" data-nb-words="32" data-nb-chars="200">„Vy jste mně, Švejku, zas pomohl na&nbsp;nohy.“ Řekl to&nbsp;tak zoufalým hlasem, plným beznadějnosti, že&nbsp;Švejk pokusil se&nbsp;ho&nbsp;uchlácholit přátelským slovem, které volal, když nadporučík Lukáš řítil se&nbsp;ze&nbsp;dveří:</span></p>
        <p class="chunk" data-nb-ref-number="64" id="chunk64" data-nb-words="10" data-nb-chars="53"><span class="idea" data-nb-ref-number="66" id="idea66" data-nb-words="10" data-nb-chars="53">„Ale von pan obrst počká, von nemá beztoho co&nbsp;dělat.“</span></p>
        <p class="chunk" data-nb-ref-number="65" id="chunk65" data-nb-words="11" data-nb-chars="80"><span class="idea" data-nb-ref-number="67" id="idea67" data-nb-words="11" data-nb-chars="80">Za&nbsp;chvíli po&nbsp;odchodu nadporučíkově vstoupil do&nbsp;kanceláře účetní šikovatel Vaněk.</span></p>
        <p class="chunk" data-nb-ref-number="66" id="chunk66" data-nb-words="49" data-nb-chars="299"><span class="idea" data-nb-ref-number="68" id="idea68" data-nb-words="49" data-nb-chars="299">Švejk seděl na&nbsp;židli a&nbsp;přikládal tím způsobem do&nbsp;malých železných kamínek, že&nbsp;házel kousky uhlí otevřenými dvířky dovnitř. Kamínka čoudila a&nbsp;smrděla a&nbsp;Švejk pokračoval dál v&nbsp;zábavě, nevšímaje si&nbsp;Vaňka, který chvíli pozoroval Švejka, pak ale kopl do&nbsp;dvířek kamen a&nbsp;řekl Švejkovi, aby se&nbsp;odtud klidil.</span></p>
        <p class="chunk" data-nb-ref-number="67" id="chunk67" data-nb-words="79" data-nb-chars="524"><span class="idea" data-nb-ref-number="69" id="idea69" data-nb-words="79" data-nb-chars="524">„Pane rechnungsfeldvébl,“ pravil důstojně Švejk, „dovoluji si&nbsp;vám prohlásit, že&nbsp;vašemu rozkazu nemůžu vyhovět při nejlepší vůli klidit se&nbsp;třebas z&nbsp;celýho lágru, neboť já&nbsp;podléhám vyššímu nařízení.&nbsp;– Já&nbsp;jsem totiž zde ordonanc,“ řekl hrdě dodatkem, „pan obršt Schröder mě&nbsp;sem přidělil k&nbsp;11.&nbsp;marškumpačce k&nbsp;panu obrlajtnantovi Lukášovi, u&nbsp;kterého jsem byl pucflekem, ale svou přirozenou inteligencí jsem byl povýšenej na&nbsp;ordonanc. My&nbsp;jsme s&nbsp;panem obrlajtnantem už&nbsp;starý známý. Čímpak vy&nbsp;jste v&nbsp;civilu, pane rechnungsfeldvébl?“</span></p>
        <p class="chunk" data-nb-ref-number="68" id="chunk68" data-nb-words="30" data-nb-chars="215"><span class="idea" data-nb-ref-number="70" id="idea70" data-nb-words="30" data-nb-chars="215">Účetní šikovatel Vaněk byl tak překvapen tím familiérním sousedským tónem dobrého vojáka Švejka, že&nbsp;nedbaje své důstojnosti, kterou velice rád ukazoval před vojáky kumpanie, odpověděl, jako by&nbsp;byl Švejkův podřízený:</span></p>
        <p class="chunk" data-nb-ref-number="69" id="chunk69" data-nb-words="7" data-nb-chars="40"><span class="idea" data-nb-ref-number="71" id="idea71" data-nb-words="7" data-nb-chars="40">„Já jsem takto drogista Vaněk z&nbsp;Kralup.“</span></p>
        <p class="chunk" data-nb-ref-number="70" id="chunk70" data-nb-words="57" data-nb-chars="333"><span class="idea" data-nb-ref-number="72" id="idea72" data-nb-words="57" data-nb-chars="333">„Já jsem se&nbsp;taky učil materialistou,“ řekl Švejk, „u&nbsp;nějakýho pana Kokošky na&nbsp;Perštýně v&nbsp;Praze. To&nbsp;byl náramnej podivín, a&nbsp;když jsem mu&nbsp;jednou vomylem ve&nbsp;sklepě zapálil sud benzínu a&nbsp;von vyhořel, tak mne vyhnal a&nbsp;grémium mne už&nbsp;nikde nepřijalo, takže jsem se&nbsp;kvůli pitomýmu sudu benzínu nemoh doučit. Vyrábíte také koření pro krávy?“</span></p>
        <p class="chunk" data-nb-ref-number="71" id="chunk71" data-nb-words="3" data-nb-chars="21"><span class="idea" data-nb-ref-number="73" id="idea73" data-nb-words="3" data-nb-chars="21">Vaněk zavrtěl hlavou.</span></p>
        <p class="chunk" data-nb-ref-number="72" id="chunk72" data-nb-words="90" data-nb-chars="525"><span class="idea" data-nb-ref-number="74" id="idea74" data-nb-words="90" data-nb-chars="525">„U&nbsp;nás se&nbsp;vyrábělo koření pro krávy se&nbsp;svěcenými obrázky. Von byl náš pan šéf Kokoška náramně nábožnej člověk a&nbsp;dočetl se&nbsp;jednou, že&nbsp;svatej Pelegrinus pomáhal při nafouknutí dobytka. Tak si&nbsp;dal natisknout někde na&nbsp;Smíchově obrázky sv.&nbsp;Pelegrinusa a&nbsp;dal je&nbsp;posvětit v&nbsp;Emauzích za&nbsp;200&nbsp;zl. A&nbsp;potom jsme je&nbsp;přikládali do&nbsp;balíčků toho našeho koření pro krávy. Krávě se&nbsp;to&nbsp;koření namíchalo do&nbsp;teplý vody, dalo se&nbsp;jí&nbsp;napít z&nbsp;dřezu a&nbsp;přitom se&nbsp;dobytku předčítala modlitbička k&nbsp;sv.&nbsp;Pelegrinovi, kterou složil pan Tauchen, náš příručí.</span></p>
        <p class="chunk" data-nb-ref-number="73" id="chunk73" data-nb-words="84" data-nb-chars="459"><span class="idea" data-nb-ref-number="75" id="idea75" data-nb-words="84" data-nb-chars="459">To&nbsp;když byly ty&nbsp;obrázky sv.&nbsp;Pelegrina vytištěny, tak ještě na&nbsp;druhou stranu bylo potřeba natisknout nějakou modlitbičku. Tak si&nbsp;večer zavolal náš starej Kokoška pana Tauchena a&nbsp;řek mu, aby do&nbsp;rána sestavil nějakou modlitbičku na&nbsp;ten obrázek a&nbsp;na to&nbsp;koření, až&nbsp;přijde v&nbsp;deset hodin do&nbsp;krámu, že&nbsp;už&nbsp;to&nbsp;musí bejt hotový, aby to&nbsp;šlo do&nbsp;tiskárny, že&nbsp;už&nbsp;krávy čekají na&nbsp;tu&nbsp;modlitbičku. Buď, anebo. Složit ji&nbsp;pěkně a&nbsp;má zlatku na&nbsp;prkně, nebo může za&nbsp;čtrnáct dní jít.</span></p>
        <p class="chunk" data-nb-ref-number="74" id="chunk74" data-nb-words="144" data-nb-chars="776"><span class="idea" data-nb-ref-number="76" id="idea76" data-nb-words="144" data-nb-chars="776">Pan Tauchen se&nbsp;celou noc potil a&nbsp;přišel ráno celý nevyspalý votvírat krám a&nbsp;neměl nic sepsanýho. Dokonce zapomněl, jak se&nbsp;ten svatej do&nbsp;toho koření pro krávy jmenuje. Tak ho&nbsp;vytrh z&nbsp;bídy náš sluha Ferdinand. Ten uměl všechno. Když jsme sušili na&nbsp;půdě heřmánkový thé, tak si&nbsp;tam vždycky vlez, zul si&nbsp;boty a&nbsp;naučil nás, že&nbsp;se&nbsp;přestanou nohy potit. Chytal holuby na&nbsp;půdě, uměl votvírat pult s&nbsp;penězma a&nbsp;ještě nás učil jinejm melouchům se&nbsp;zbožím. Já&nbsp;jako kluk jsem měl doma takovou lékárnu, kterou jsem si&nbsp;přines z&nbsp;krámu domů, že&nbsp;ji&nbsp;neměli ani u&nbsp;milosrdnejch. A&nbsp;ten pomoh panu Tauchenovi, jen řek: ‚Tak to&nbsp;sem dají, pane Tauchen, ať&nbsp;se&nbsp;na&nbsp;to&nbsp;kouknu,‘ hned mu&nbsp;poslal pan Tauchen pro pivo. A&nbsp;než jsem pivo přines, tak už&nbsp;náš sluha Ferdinand byl s&nbsp;tím napolovic hotov a&nbsp;už předčítal:</span></p>
        <p class="chunk" data-nb-ref-number="75" id="chunk75" data-nb-words="20" data-nb-chars="126"><em><span class="idea" data-nb-ref-number="77" id="idea77" data-nb-words="4" data-nb-chars="24">‚Z&nbsp;nebes říše přicházím,<br></span>
<span class="idea" data-nb-ref-number="78" id="idea78" data-nb-words="3" data-nb-chars="23">blahou pověst přináším.<br></span>
<span class="idea" data-nb-ref-number="79" id="idea79" data-nb-words="4" data-nb-chars="22">Kráva, tele, každý vůl<br></span>
<span class="idea" data-nb-ref-number="80" id="idea80" data-nb-words="3" data-nb-chars="18">potřebuje jako sůl<br></span>
<span class="idea" data-nb-ref-number="81" id="idea81" data-nb-words="2" data-nb-chars="17">Kokoškovo koření,<br></span>
<span class="idea" data-nb-ref-number="82" id="idea82" data-nb-words="4" data-nb-chars="22">jež ho&nbsp;zbaví trápení…‘</span></em></p>
        <p class="chunk" data-nb-ref-number="76" id="chunk76" data-nb-words="21" data-nb-chars="111"><span class="idea" data-nb-ref-number="83" id="idea83" data-nb-words="21" data-nb-chars="111">Potom, když vypil pivo a&nbsp;pořádně si&nbsp;lízl tinktury amáry, šlo mu&nbsp;to&nbsp;rychle a&nbsp;dokončil to&nbsp;ve&nbsp;vokamžiku moc hezky:</span></p>
        <p class="chunk" data-nb-ref-number="77" id="chunk77" data-nb-words="32" data-nb-chars="204"><em><span class="idea" data-nb-ref-number="84" id="idea84" data-nb-words="4" data-nb-chars="29">‚Vynašel to&nbsp;Pelegrinus svatý,<br></span>
<span class="idea" data-nb-ref-number="85" id="idea85" data-nb-words="5" data-nb-chars="25">jeden balík za&nbsp;dva zlatý.<br></span>
<span class="idea" data-nb-ref-number="86" id="idea86" data-nb-words="6" data-nb-chars="38">Svatý Pelegrine, chraň nám naše stádo,<br></span>
<span class="idea" data-nb-ref-number="87" id="idea87" data-nb-words="6" data-nb-chars="35">které tvé koření vždycky pije rádo.<br></span>
<span class="idea" data-nb-ref-number="88" id="idea88" data-nb-words="5" data-nb-chars="38">Vděčný hospodář tě&nbsp;chvalozpěvem slaví,<br></span>
<span class="idea" data-nb-ref-number="89" id="idea89" data-nb-words="6" data-nb-chars="39">svatý Pelegrine, chraň nám naše krávy…‘</span></em></p>
        <p class="chunk" data-nb-ref-number="78" id="chunk78" data-nb-words="120" data-nb-chars="689"><span class="idea" data-nb-ref-number="90" id="idea90" data-nb-words="120" data-nb-chars="689">Potom, když přišel pan Kokoška, pan Tauchen šel s&nbsp;ním do&nbsp;komptoáru, a&nbsp;když vyšel ven, ukazoval nám dva zlatníky, ne&nbsp;jeden, jak měl slíbeno, a&nbsp;chtěl se&nbsp;s&nbsp;panem Ferdinandem rozdělit napolovic. Ale sluhu Ferdinanda, když viděl ty&nbsp;dva zlatníky, chyt najednou mamon. Že&nbsp;prej ne, buď všechno, anebo nic. Tak tedy pan Tauchen mu&nbsp;nedal nic a&nbsp;nechal si&nbsp;ty&nbsp;dvě zlatky pro sebe, vzal mě&nbsp;vedle do&nbsp;magacínu, dal mně pohlavek a&nbsp;řek, že&nbsp;dostanu takových pohlavků sto, když se&nbsp;někde vopovážím říct, že&nbsp;on&nbsp;to&nbsp;nesestavoval a&nbsp;nespisoval, i&nbsp;kdyby si&nbsp;šel Ferdinand stěžovat k&nbsp;našemu starýmu, že&nbsp;musím říct, že&nbsp;sluha Ferdinand je&nbsp;lhář. Musel jsem mu&nbsp;to&nbsp;vodpřísáhnout před nějakým plucarem s&nbsp;estragonovým voctem.</span></p>
        <p class="chunk" data-nb-ref-number="79" id="chunk79" data-nb-words="88" data-nb-chars="448"><span class="idea" data-nb-ref-number="91" id="idea91" data-nb-words="88" data-nb-chars="448">A&nbsp;ten náš sluha se&nbsp;začal mstít na&nbsp;tom koření pro krávy. Míchali jsme to&nbsp;ve&nbsp;velkých bednách na&nbsp;půdě, a&nbsp;tu von, kde moh smect myší hovínka, tak je&nbsp;přinášel a&nbsp;míchal je&nbsp;do&nbsp;toho koření. Potom sbíral po&nbsp;ulici koňský kobližky, sušil si&nbsp;to&nbsp;doma, roztloukal v&nbsp;hmoždýři na&nbsp;koření a&nbsp;házel to&nbsp;taky do&nbsp;koření pro krávy s&nbsp;obrazem sv.&nbsp;Pelegrina. A&nbsp;na tom ještě neměl dost. Čural do&nbsp;těch beden, vydělal se&nbsp;do&nbsp;nich a&nbsp;rozmíchal to, že&nbsp;to&nbsp;bylo jako kaše s&nbsp;otrubami…“</span></p>
        <p class="chunk" data-nb-ref-number="80" id="chunk80" data-nb-words="13" data-nb-chars="87"><span class="idea" data-nb-ref-number="92" id="idea92" data-nb-words="13" data-nb-chars="87">Ozvalo se&nbsp;zvonění telefonu. Účetní šikovatel skočil k&nbsp;naslouchátku a&nbsp;mrzutě je&nbsp;odhodil:</span></p>
        <p class="chunk" data-nb-ref-number="81" id="chunk81" data-nb-words="10" data-nb-chars="66"><span class="idea" data-nb-ref-number="93" id="idea93" data-nb-words="10" data-nb-chars="66">„Musím jít do&nbsp;regimentskanceláře. Tak najednou, to&nbsp;se&nbsp;mně nelíbí.“</span></p>
        <p class="chunk" data-nb-ref-number="82" id="chunk82" data-nb-words="4" data-nb-chars="19"><span class="idea" data-nb-ref-number="94" id="idea94" data-nb-words="4" data-nb-chars="19">Švejk byl opět sám.</span></p>
        <p class="chunk" data-nb-ref-number="83" id="chunk83" data-nb-words="6" data-nb-chars="32"><span class="idea" data-nb-ref-number="95" id="idea95" data-nb-words="6" data-nb-chars="32">Za&nbsp;chvíli ozval se&nbsp;opět telefon.</span></p>
        <p class="chunk" data-nb-ref-number="84" id="chunk84" data-nb-words="4" data-nb-chars="27"><span class="idea" data-nb-ref-number="96" id="idea96" data-nb-words="4" data-nb-chars="27">Švejk se&nbsp;počal dorozumívat:</span></p>
        <p class="chunk" data-nb-ref-number="85" id="chunk85" data-nb-words="84" data-nb-chars="471"><span class="idea" data-nb-ref-number="97" id="idea97" data-nb-words="84" data-nb-chars="471">„Vaněk? Ten šel do&nbsp;regimentskanceláře. Kdo je&nbsp;u&nbsp;telefonu? Ordonanc od&nbsp;11.&nbsp;marškumpanie. Kdo je&nbsp;tam? Ordonanc od&nbsp;12.&nbsp;maršky? Servus, kolego. Jak se&nbsp;jmenuji? Švejk. A&nbsp;ty? Braun. Nemáš příbuznýho nějakýho Brauna v&nbsp;Pobřežní třídě v&nbsp;Karlíně, kloboučníka? Že&nbsp;nemáš, že&nbsp;ho&nbsp;neznáš… Já&nbsp;ho&nbsp;taky neznám, já&nbsp;jsem jen jednou jel kolem elektrikou, tak mně ta&nbsp;firma padla do&nbsp;voka. Co&nbsp;je&nbsp;novýho?&nbsp;– Já&nbsp;nic nevím.&nbsp;– Kdy pojedem?&nbsp;– Já&nbsp;jsem ještě s&nbsp;nikým vo&nbsp;odjezdu nemluvil. Kam máme ject?“</span></p>
        <p class="chunk" data-nb-ref-number="86" id="chunk86" data-nb-words="6" data-nb-chars="31"><span class="idea" data-nb-ref-number="98" id="idea98" data-nb-words="6" data-nb-chars="31">„Ty hňupe, s&nbsp;marškou na&nbsp;front.“</span></p>
        <p class="chunk" data-nb-ref-number="87" id="chunk87" data-nb-words="5" data-nb-chars="29"><span class="idea" data-nb-ref-number="99" id="idea99" data-nb-words="5" data-nb-chars="29">„Vo tom jsem ještě neslyšel.“</span></p>
        <p class="chunk" data-nb-ref-number="88" id="chunk88" data-nb-words="8" data-nb-chars="55"><span class="idea" data-nb-ref-number="100" id="idea100" data-nb-words="8" data-nb-chars="55">„To jseš pěknej ordonanc. Nevíš, jestli tvůj lajtnant…“</span></p>
        <p class="chunk" data-nb-ref-number="89" id="chunk89" data-nb-words="3" data-nb-chars="21"><span class="idea" data-nb-ref-number="101" id="idea101" data-nb-words="3" data-nb-chars="21">„Můj je&nbsp;obrlajtnant…“</span></p>
        <p class="chunk" data-nb-ref-number="90" id="chunk90" data-nb-words="11" data-nb-chars="68"><span class="idea" data-nb-ref-number="102" id="idea102" data-nb-words="11" data-nb-chars="68">„To máš jedno, tedy tvůj obrlajtnant šel na&nbsp;bešprechunk k&nbsp;obrstovi?“</span></p>
        <p class="chunk" data-nb-ref-number="91" id="chunk91" data-nb-words="5" data-nb-chars="23"><span class="idea" data-nb-ref-number="103" id="idea103" data-nb-words="5" data-nb-chars="23">„Von si&nbsp;ho&nbsp;tam pozval.“</span></p>
        <p class="chunk" data-nb-ref-number="92" id="chunk92" data-nb-words="33" data-nb-chars="168"><span class="idea" data-nb-ref-number="104" id="idea104" data-nb-words="33" data-nb-chars="168">„Tak vidíš, náš tam šel taky a&nbsp;vod 13.&nbsp;maršky taky, právě jsem mluvil s&nbsp;ordonancem vod ní&nbsp;po&nbsp;telefonu. Mně se&nbsp;ten kvalt nelíbí. A&nbsp;nevíš nic, jestli se&nbsp;pakuje u&nbsp;muziky?“</span></p>
        <p class="chunk" data-nb-ref-number="93" id="chunk93" data-nb-words="4" data-nb-chars="20"><span class="idea" data-nb-ref-number="105" id="idea105" data-nb-words="4" data-nb-chars="20">„Já vo&nbsp;ničem nevím.“</span></p>
        <p class="chunk" data-nb-ref-number="94" id="chunk94" data-nb-words="14" data-nb-chars="98"><span class="idea" data-nb-ref-number="106" id="idea106" data-nb-words="14" data-nb-chars="98">„Nedělej ze&nbsp;sebe vola. Viď, že&nbsp;váš rechnungsfeldvébl dostal už&nbsp;wagonenavízo? Kolik máte manšaftu?“</span></p>
        <p class="chunk" data-nb-ref-number="95" id="chunk95" data-nb-words="2" data-nb-chars="11"><span class="idea" data-nb-ref-number="107" id="idea107" data-nb-words="2" data-nb-chars="11">„Já nevím.“</span></p>
        <p class="chunk" data-nb-ref-number="96" id="chunk96" data-nb-words="97" data-nb-chars="570"><span class="idea" data-nb-ref-number="108" id="idea108" data-nb-words="97" data-nb-chars="570">„Ty pitomče, copak tě&nbsp;sežeru. (Je slyšet, jak muž u&nbsp;telefonu mluví vedle: ‚Vem si, Franto, druhý sluchátko, abys viděl, jakou tam mají u&nbsp;11.&nbsp;maršky blbou ordonanc.‘)&nbsp;– Haló, spíš tam, nebo co? Tak vodpovídej, když se&nbsp;tě&nbsp;kolega ptá. Ty&nbsp;tedy ještě nic nevíš? Nezapírej. Neříkal nic váš rechnungsfeldvébl, že&nbsp;budete fasovat konzervy? Že&nbsp;jsi s&nbsp;ním vo&nbsp;takových věcech nemluvil? Ty&nbsp;blboune jeden. Že&nbsp;ti&nbsp;do&nbsp;toho nic není? (Je slyšet smích.) Jseš nějak praštěnej pytlem. Až&nbsp;budeš tedy něco vědět, tak nám to&nbsp;k&nbsp;12.&nbsp;marškumpačce zatelefonuj, ty&nbsp;zlatej synáčku blbej. Vodkuď jseš?“</span></p>
        <p class="chunk" data-nb-ref-number="97" id="chunk97" data-nb-words="2" data-nb-chars="10"><span class="idea" data-nb-ref-number="109" id="idea109" data-nb-words="2" data-nb-chars="10">„Z&nbsp;Prahy.“</span></p>
        <p class="chunk" data-nb-ref-number="98" id="chunk98" data-nb-words="14" data-nb-chars="86"><span class="idea" data-nb-ref-number="110" id="idea110" data-nb-words="14" data-nb-chars="86">„To bys měl bejt chytřejší… A&nbsp;ještě něco. Kdy šel váš rechnungsfeldvébl do&nbsp;kanceláře?“</span></p>
        <p class="chunk" data-nb-ref-number="99" id="chunk99" data-nb-words="4" data-nb-chars="28"><span class="idea" data-nb-ref-number="111" id="idea111" data-nb-words="4" data-nb-chars="28">„Před chvilkou ho&nbsp;zavolali.“</span></p>
        <p class="chunk" data-nb-ref-number="100" id="chunk100" data-nb-words="20" data-nb-chars="103"><span class="idea" data-nb-ref-number="112" id="idea112" data-nb-words="20" data-nb-chars="103">„Vida, a&nbsp;napřed jsi to&nbsp;nemoh říct. Náš šel taky před chvilkou, to&nbsp;se&nbsp;něco peče. Nemluvil jsi s&nbsp;trénem?“</span></p>
        <p class="chunk" data-nb-ref-number="101" id="chunk101" data-nb-words="1" data-nb-chars="11"><span class="idea" data-nb-ref-number="113" id="idea113" data-nb-words="1" data-nb-chars="11">„Nemluvil.“</span></p>
        <p class="chunk" data-nb-ref-number="102" id="chunk102" data-nb-words="17" data-nb-chars="90"><span class="idea" data-nb-ref-number="114" id="idea114" data-nb-words="17" data-nb-chars="90">„Proježíšekrista, a&nbsp;to říkáš, že&nbsp;jseš z&nbsp;Prahy. Ty&nbsp;se&nbsp;vo&nbsp;nic nestaráš. Kde lítáš celý dni?“</span></p>
        <p class="chunk" data-nb-ref-number="103" id="chunk103" data-nb-words="9" data-nb-chars="59"><span class="idea" data-nb-ref-number="115" id="idea115" data-nb-words="9" data-nb-chars="59">„Já jsem teprve přišel před hodinou vod divizijního soudu.“</span></p>
        <p class="chunk" data-nb-ref-number="104" id="chunk104" data-nb-words="15" data-nb-chars="88"><span class="idea" data-nb-ref-number="116" id="idea116" data-nb-words="15" data-nb-chars="88">„To je&nbsp;jiný žrádlo, kamaráde, to&nbsp;se&nbsp;ještě dnes přijdu na&nbsp;tebe podívat. Vodzvoň dvakrát.“</span></p>
        <p class="chunk" data-nb-ref-number="105" id="chunk105" data-nb-words="10" data-nb-chars="58"><span class="idea" data-nb-ref-number="117" id="idea117" data-nb-words="10" data-nb-chars="58">Švejk si&nbsp;chtěl zapálit fajfku, když se&nbsp;opět ozval telefon.</span></p>
        <p class="chunk" data-nb-ref-number="106" id="chunk106" data-nb-words="15" data-nb-chars="82"><span class="idea" data-nb-ref-number="118" id="idea118" data-nb-words="15" data-nb-chars="82">„Vlezte mně na&nbsp;záda s&nbsp;vaším telefonem,“ pomyslil si&nbsp;Švejk, „budu se&nbsp;s&nbsp;vámi bavit.“</span></p>
        <p class="chunk" data-nb-ref-number="107" id="chunk107" data-nb-words="17" data-nb-chars="114"><span class="idea" data-nb-ref-number="119" id="idea119" data-nb-words="17" data-nb-chars="114">Telefon drnčel však neúprosně dál, takže Švejka konečně přešla trpělivost, on&nbsp;vzal sluchátko a&nbsp;zařval do&nbsp;telefonu:</span></p>
        <p class="chunk" data-nb-ref-number="108" id="chunk108" data-nb-words="9" data-nb-chars="56"><span class="idea" data-nb-ref-number="120" id="idea120" data-nb-words="9" data-nb-chars="56">„Haló, kdo tam? Zde ordonanc Švejk od&nbsp;11.&nbsp;marškumpanie.“</span></p>
        <p class="chunk" data-nb-ref-number="109" id="chunk109" data-nb-words="8" data-nb-chars="54"><span class="idea" data-nb-ref-number="121" id="idea121" data-nb-words="8" data-nb-chars="54">V&nbsp;odpovědi poznal Švejk hlas svého nadporučíka Lukáše:</span></p>
        <p class="chunk" data-nb-ref-number="110" id="chunk110" data-nb-words="12" data-nb-chars="72"><span class="idea" data-nb-ref-number="122" id="idea122" data-nb-words="12" data-nb-chars="72">„Co tam děláte všichni, kde je&nbsp;Vaněk, zavolejte ihned Vaňka k&nbsp;telefonu.“</span></p>
        <p class="chunk" data-nb-ref-number="111" id="chunk111" data-nb-words="7" data-nb-chars="60"><span class="idea" data-nb-ref-number="123" id="idea123" data-nb-words="7" data-nb-chars="60">„Poslušně hlásím, pane obrlajtnant, nedávno zazněl telefon.“</span></p>
        <p class="chunk" data-nb-ref-number="112" id="chunk112" data-nb-words="59" data-nb-chars="359"><span class="idea" data-nb-ref-number="124" id="idea124" data-nb-words="59" data-nb-chars="359">„Poslyšte, Švejku, já&nbsp;nemám času se&nbsp;s&nbsp;vámi bavit. Telefonní rozhovory na&nbsp;vojně, to&nbsp;není žádné tlachání po&nbsp;telefonu, když někoho zveme, aby nás šel navštívit k&nbsp;obědu. Telefonní rozhovory musí být jasné a&nbsp;krátké. Při telefonních rozhovorech odpadá i&nbsp;to ‚poslušně hlásím, pane obrlajtnant‘. Ptám se&nbsp;vás tedy, Švejku, máte při ruce Vaňka? Ať&nbsp;jde hned k&nbsp;telefonu.“</span></p>
        <p class="chunk" data-nb-ref-number="113" id="chunk113" data-nb-words="24" data-nb-chars="160"><span class="idea" data-nb-ref-number="125" id="idea125" data-nb-words="24" data-nb-chars="160">„Nemám ho&nbsp;při ruce, poslušně hlásím, pane obrlajtnant, byl před chvílí vodvolanej vodtud z&nbsp;kanceláře, může být tomu ani ne&nbsp;čtvrt hodiny, do&nbsp;regimentskanceláře.“</span></p>
        <p class="chunk" data-nb-ref-number="114" id="chunk114" data-nb-words="38" data-nb-chars="238"><span class="idea" data-nb-ref-number="126" id="idea126" data-nb-words="38" data-nb-chars="238">„Až přijdu, tak si&nbsp;to&nbsp;s&nbsp;vámi, Švejku, spravím. Nemůžete se&nbsp;vyjadřovat stručně? Dejte si&nbsp;teď dobrý pozor na&nbsp;to, co&nbsp;vám povídám. Rozumíte jasně, abyste se&nbsp;potom nevymlouval, že&nbsp;to&nbsp;v&nbsp;telefonu chraptělo? Okamžitě, jakmile pověsíte sluchátko…“</span></p>
        <p class="chunk" data-nb-ref-number="115" id="chunk115" data-nb-words="11" data-nb-chars="72"><span class="idea" data-nb-ref-number="127" id="idea127" data-nb-words="11" data-nb-chars="72">Pauza. Nové zvonění, Švejk bere sluchátko a&nbsp;je zasypán spoustou nadávek:</span></p>
        <p class="chunk" data-nb-ref-number="116" id="chunk116" data-nb-words="11" data-nb-chars="77"><span class="idea" data-nb-ref-number="128" id="idea128" data-nb-words="11" data-nb-chars="77">„Vy dobytku, uličníku, lotře jeden. Co&nbsp;to&nbsp;děláte, proč přerušujete rozhovor?“</span></p>
        <p class="chunk" data-nb-ref-number="117" id="chunk117" data-nb-words="7" data-nb-chars="47"><span class="idea" data-nb-ref-number="129" id="idea129" data-nb-words="7" data-nb-chars="47">„Vy jste prosím řekl, abych pověsil sluchátko.“</span></p>
        <p class="chunk" data-nb-ref-number="118" id="chunk118" data-nb-words="47" data-nb-chars="249"><span class="idea" data-nb-ref-number="130" id="idea130" data-nb-words="47" data-nb-chars="249">„Já jsem za&nbsp;hodinu doma, Švejku, a&nbsp;pak se&nbsp;těšte… Vy&nbsp;tedy hned se&nbsp;seberte, jděte do&nbsp;baráku a&nbsp;najděte nějakého cuksfíru, třebas Fuchse, a&nbsp;řekněte mu, že&nbsp;má&nbsp;ihned vzít deset mužů a&nbsp;jít s&nbsp;nimi do&nbsp;magacínu fasovat konzervy. Opakujte to, co&nbsp;má&nbsp;jít dělat?“</span></p>
        <p class="chunk" data-nb-ref-number="119" id="chunk119" data-nb-words="10" data-nb-chars="62"><span class="idea" data-nb-ref-number="131" id="idea131" data-nb-words="10" data-nb-chars="62">„Jít s&nbsp;deseti muži do&nbsp;magacínu fasovat konzervy pro kumpanii.“</span></p>
        <p class="chunk" data-nb-ref-number="120" id="chunk120" data-nb-words="35" data-nb-chars="222"><span class="idea" data-nb-ref-number="132" id="idea132" data-nb-words="35" data-nb-chars="222">„Konečně jednou neblbnete. Já&nbsp;zatím budu telefonovat Vaňkovi do&nbsp;regimentskanclaje, aby šel také do&nbsp;magacínu a&nbsp;převzal je. Jestli přijde zatím do&nbsp;baráku, ať&nbsp;nechá všeho a&nbsp;běží laufšrit do&nbsp;magacínu. A&nbsp;teď zavěste sluchátko.“</span></p>
        <p class="chunk" data-nb-ref-number="121" id="chunk121" data-nb-words="85" data-nb-chars="512"><span class="idea" data-nb-ref-number="133" id="idea133" data-nb-words="85" data-nb-chars="512">Švejk hezkou chvíli hledal marně nejen cuksfíru Fuchse, ale i&nbsp;ostatní šarže. Byli u&nbsp;kuchyně, obírali maso z&nbsp;kostí a&nbsp;těšili se&nbsp;pohledem na&nbsp;uvázaného Balouna, který stál sice pevně opřen nohama na&nbsp;zemi, poněvadž se&nbsp;nad ním slitovali, ale zato poskytoval zajímavý pohled. Jeden z&nbsp;kuchařů přinesl mu&nbsp;maso na&nbsp;žebru a&nbsp;strčil mu&nbsp;ho&nbsp;do&nbsp;huby a&nbsp;uvázaný vousatý obr Baloun, nemaje možnosti manipulovat rukama, opatrně posunoval kost v&nbsp;ústech, balancuje ji&nbsp;pomocí zubů a&nbsp;dásní, přičemž ohlodával maso s&nbsp;výrazem lesního muže.</span></p>
        <p class="chunk" data-nb-ref-number="122" id="chunk122" data-nb-words="14" data-nb-chars="80"><span class="idea" data-nb-ref-number="134" id="idea134" data-nb-words="14" data-nb-chars="80">„Kdopak je&nbsp;tady z&nbsp;vás cuksfíra Fuchs?“ otázal se&nbsp;Švejk, když konečně je&nbsp;zastihl.</span></p>
        <p class="chunk" data-nb-ref-number="123" id="chunk123" data-nb-words="18" data-nb-chars="99"><span class="idea" data-nb-ref-number="135" id="idea135" data-nb-words="18" data-nb-chars="99">Četař Fuchs neuznal ani za&nbsp;vhodné se&nbsp;přihlásit, když viděl, že&nbsp;se&nbsp;po&nbsp;něm ptá nějaký obyčejný pěšák.</span></p>
        <p class="chunk" data-nb-ref-number="124" id="chunk124" data-nb-words="13" data-nb-chars="79"><span class="idea" data-nb-ref-number="136" id="idea136" data-nb-words="13" data-nb-chars="79">„Jářku,“ řekl Švejk, „jak dlouho se&nbsp;ještě budu ptát? Kdepak je&nbsp;cuksfíra Fuchs?“</span></p>
        <p class="chunk" data-nb-ref-number="125" id="chunk125" data-nb-words="47" data-nb-chars="285"><span class="idea" data-nb-ref-number="137" id="idea137" data-nb-words="47" data-nb-chars="285">Četař Fuchs vystoupil a&nbsp;pln důstojnosti začal nadávat všemožným způsobem, že&nbsp;on&nbsp;není žádný cuksfíra, že&nbsp;je&nbsp;pan cuksfíra, že&nbsp;se&nbsp;nemá říkat: „Kde je&nbsp;cuksfíra?“, ale: „Poslušně hlásím, kde je&nbsp;pan cuksfíra?“ U&nbsp;jeho cuku, když někdo neřekne „Ich melde gehorsam“, že&nbsp;dostane hned přes držku.</span></p>
        <p class="chunk" data-nb-ref-number="126" id="chunk126" data-nb-words="23" data-nb-chars="142"><span class="idea" data-nb-ref-number="138" id="idea138" data-nb-words="23" data-nb-chars="142">„Pomalu,“ řekl rozvážně Švejk, „hned se&nbsp;seberou, jdou do&nbsp;baráku, vezmou tam deset mužů a&nbsp;laufšrit s&nbsp;nimi k&nbsp;magacínu, budete fasovat konzervy.“</span></p>
        <p class="chunk" data-nb-ref-number="127" id="chunk127" data-nb-words="10" data-nb-chars="55"><span class="idea" data-nb-ref-number="139" id="idea139" data-nb-words="10" data-nb-chars="55">Četař Fuchs byl tak překvapen, že&nbsp;vypravil ze&nbsp;sebe jen:</span></p>
        <p class="chunk" data-nb-ref-number="128" id="chunk128" data-nb-words="1" data-nb-chars="7"><span class="idea" data-nb-ref-number="140" id="idea140" data-nb-words="1" data-nb-chars="7">„Cože?“</span></p>
        <p class="chunk" data-nb-ref-number="129" id="chunk129" data-nb-words="133" data-nb-chars="821"><span class="idea" data-nb-ref-number="141" id="idea141" data-nb-words="133" data-nb-chars="821">„Žádný cože,“ odpověděl Švejk, „já jsem ordonanc jedenáctý marškumpanie a&nbsp;právě před chvílí jsem mluvil po&nbsp;telefonu s&nbsp;panem obrlajtnantem Lukášem. A&nbsp;ten řek: ‚Laufšrit s&nbsp;deseti muži k&nbsp;magacínu.‘ Jestli nepůjdete, pane cuksfíra Fuchse, tak ihned jdu nazpátek k&nbsp;telefonu. Pan obrlajtnant si&nbsp;výhradně přeje, aby vy&nbsp;jste šel. Je&nbsp;to&nbsp;zbytečný vůbec vo&nbsp;tom mluvit. ‚Telefonní rozhovor,‘ říká pan nadporučík Lukáš, ‚musí bejt krátký, jasný. Když se&nbsp;řekne »cuksfíra Fuchs jde«, tak von pude. Takový rozkaz, to&nbsp;není žádný tlachání po&nbsp;telefonu, jako kdybychom někoho zvali na&nbsp;oběd. Na&nbsp;vojně, zejména ve&nbsp;válce, je&nbsp;každý vopoždění zločin. Když ten cuksfíra Fuchs hned nepude, až&nbsp;mu&nbsp;to&nbsp;vohlásíte, tak mně to&nbsp;hned zatelefonujte a&nbsp;já už&nbsp;si&nbsp;to&nbsp;s&nbsp;ním spravím. Z&nbsp;cuksfíry Fuchse nezbyde ani památka.‘ Panečku, vy&nbsp;pana obrlajtnanta neznáte.“</span></p>
        <p class="chunk" data-nb-ref-number="130" id="chunk130" data-nb-words="15" data-nb-chars="105"><span class="idea" data-nb-ref-number="142" id="idea142" data-nb-words="15" data-nb-chars="105">Švejk podíval se&nbsp;vítězoslavně po&nbsp;šaržích, kteří jeho vystoupením byli opravdu překvapeni a&nbsp;i deprimováni.</span></p>
        <p class="chunk" data-nb-ref-number="131" id="chunk131" data-nb-words="14" data-nb-chars="97"><span class="idea" data-nb-ref-number="143" id="idea143" data-nb-words="14" data-nb-chars="97">Četař Fuchs zabručel cosi nesrozumitelného a&nbsp;rychlým krokem odcházel, přičemž Švejk za&nbsp;ním volal:</span></p>
        <p class="chunk" data-nb-ref-number="132" id="chunk132" data-nb-words="11" data-nb-chars="72"><span class="idea" data-nb-ref-number="144" id="idea144" data-nb-words="11" data-nb-chars="72">„Mohu tedy telefonovat panu obrlajtnantovi, že&nbsp;je&nbsp;to&nbsp;všechno v&nbsp;pořádku?“</span></p>
        <p class="chunk" data-nb-ref-number="133" id="chunk133" data-nb-words="30" data-nb-chars="181"><span class="idea" data-nb-ref-number="145" id="idea145" data-nb-words="30" data-nb-chars="181">„Hned budu s&nbsp;deseti maníkama u&nbsp;magacínu,“ ozval se&nbsp;od&nbsp;baráku četař Fuchs, a&nbsp;Švejk nepromluviv již ani slova odcházel ze&nbsp;skupiny šarží, které byly stejně překvapeny jako četař Fuchs.</span></p>
        <p class="chunk" data-nb-ref-number="134" id="chunk134" data-nb-words="9" data-nb-chars="60"><span class="idea" data-nb-ref-number="146" id="idea146" data-nb-words="9" data-nb-chars="60">„Už to&nbsp;začíná,“ řekl malý desátník Blažek, „budeme pakovat.“</span></p>
        <p class="chunk" data-nb-ref-number="135" id="chunk135" data-nb-words="25" data-nb-chars="158"><span class="idea" data-nb-ref-number="147" id="idea147" data-nb-words="25" data-nb-chars="158">Když se&nbsp;Švejk vrátil do&nbsp;kanceláře 11.&nbsp;marškumpačky, neměl opět času zapálit si&nbsp;dýmku, neboť ozval se&nbsp;opět telefon. Se&nbsp;Švejkem mluvil poznovu nadporučík Lukáš:</span></p>
        <p class="chunk" data-nb-ref-number="136" id="chunk136" data-nb-words="11" data-nb-chars="62"><span class="idea" data-nb-ref-number="148" id="idea148" data-nb-words="11" data-nb-chars="62">„Kde běháte, Švejku? Zvoním už&nbsp;potřetí a&nbsp;nikdo se&nbsp;mně neozve.“</span></p>
        <p class="chunk" data-nb-ref-number="137" id="chunk137" data-nb-words="5" data-nb-chars="35"><span class="idea" data-nb-ref-number="149" id="idea149" data-nb-words="5" data-nb-chars="35">„Sháněl jsem to, pane obrlajtnant.“</span></p>
        <p class="chunk" data-nb-ref-number="138" id="chunk138" data-nb-words="3" data-nb-chars="14"><span class="idea" data-nb-ref-number="150" id="idea150" data-nb-words="3" data-nb-chars="14">„Už tedy šli?“</span></p>
        <p class="chunk" data-nb-ref-number="139" id="chunk139" data-nb-words="17" data-nb-chars="91"><span class="idea" data-nb-ref-number="151" id="idea151" data-nb-words="17" data-nb-chars="91">„To se&nbsp;ví, že&nbsp;šli, ale ještě nevím, jestli tam budou. Mám tam snad doběhnout ještě jednou?“</span></p>
        <p class="chunk" data-nb-ref-number="140" id="chunk140" data-nb-words="5" data-nb-chars="34"><span class="idea" data-nb-ref-number="152" id="idea152" data-nb-words="5" data-nb-chars="34">„Našel jste tedy cuksfíru Fuchse?“</span></p>
        <p class="chunk" data-nb-ref-number="141" id="chunk141" data-nb-words="22" data-nb-chars="135"><span class="idea" data-nb-ref-number="153" id="idea153" data-nb-words="22" data-nb-chars="135">„Našel, pane obrlajtnant. Napřed na&nbsp;mě&nbsp;řek ‚Cože?‘ a&nbsp;teprve když jsem mu&nbsp;vysvětlil, že&nbsp;telefonní rozhovory musejí bejt krátký a&nbsp;jasný…“</span></p>
        <p class="chunk" data-nb-ref-number="142" id="chunk142" data-nb-words="7" data-nb-chars="46"><span class="idea" data-nb-ref-number="154" id="idea154" data-nb-words="7" data-nb-chars="46">„Nebavte se, Švejku… Vaněk se&nbsp;ještě nevrátil?“</span></p>
        <p class="chunk" data-nb-ref-number="143" id="chunk143" data-nb-words="3" data-nb-chars="29"><span class="idea" data-nb-ref-number="155" id="idea155" data-nb-words="3" data-nb-chars="29">„Nevrátil, pane obrlajtnant.“</span></p>
        <p class="chunk" data-nb-ref-number="144" id="chunk144" data-nb-words="12" data-nb-chars="71"><span class="idea" data-nb-ref-number="156" id="idea156" data-nb-words="12" data-nb-chars="71">„Neřvete tak do&nbsp;telefonu. Nevíte, kde by&nbsp;moh bejt ten zatracený Vaněk?“</span></p>
        <p class="chunk" data-nb-ref-number="145" id="chunk145" data-nb-words="10" data-nb-chars="64"><span class="idea" data-nb-ref-number="157" id="idea157" data-nb-words="10" data-nb-chars="64">„Nevím, pane obrlajtnant, kde by&nbsp;moh bejt ten zatracenej Vaněk.“</span></p>
        <p class="chunk" data-nb-ref-number="146" id="chunk146" data-nb-words="49" data-nb-chars="279"><span class="idea" data-nb-ref-number="158" id="idea158" data-nb-words="49" data-nb-chars="279">„V&nbsp;kanceláři u&nbsp;regimentu byl a&nbsp;někam odešel. Myslím, že&nbsp;bude asi v&nbsp;kantýně. Jděte tedy, Švejku, za&nbsp;ním a&nbsp;řekněte mu, aby hned šel do&nbsp;magacínu. Potom ještě něco. Najděte hned kaprála Blažka a&nbsp;řekněte mu, aby hned odvázal toho Balouna, a&nbsp;Balouna pošlete ke&nbsp;mně. Pověste sluchátko!“</span></p>
        <p class="chunk" data-nb-ref-number="147" id="chunk147" data-nb-words="21" data-nb-chars="144"><span class="idea" data-nb-ref-number="159" id="idea159" data-nb-words="21" data-nb-chars="144">Švejk se&nbsp;opravdu začal starat. Když našel desátníka Blažka a&nbsp;sdělil mu&nbsp;rozkaz nadporučíkův týkající se&nbsp;odvázání Balouna, zabručel kaprál Blažek:</span></p>
        <p class="chunk" data-nb-ref-number="148" id="chunk148" data-nb-words="7" data-nb-chars="36"><span class="idea" data-nb-ref-number="160" id="idea160" data-nb-words="7" data-nb-chars="36">„Mají strach, když jim teče do&nbsp;bot.“</span></p>
        <p class="chunk" data-nb-ref-number="149" id="chunk149" data-nb-words="25" data-nb-chars="152"><span class="idea" data-nb-ref-number="161" id="idea161" data-nb-words="25" data-nb-chars="152">Švejk šel se&nbsp;podívat na&nbsp;odvázání a&nbsp;doprovázel Balouna po&nbsp;cestě, poněvadž se&nbsp;šlo tím směrem současně ke&nbsp;kantýně, kde měl najít účetního šikovatele Vaňka.</span></p>
        <p class="chunk" data-nb-ref-number="150" id="chunk150" data-nb-words="24" data-nb-chars="127"><span class="idea" data-nb-ref-number="162" id="idea162" data-nb-words="24" data-nb-chars="127">Baloun se&nbsp;díval na&nbsp;Švejka jako na&nbsp;svého spasitele a&nbsp;sliboval mu, že&nbsp;se&nbsp;s&nbsp;ním rozdělí o&nbsp;každou zásilku, kterou dostane z&nbsp;domova.</span></p>
        <p class="chunk" data-nb-ref-number="151" id="chunk151" data-nb-words="90" data-nb-chars="498"><span class="idea" data-nb-ref-number="163" id="idea163" data-nb-words="90" data-nb-chars="498">„U&nbsp;nás teď budou zabíjet,“ mluvil Baloun melancholicky, „máš rád špekbuřt s&nbsp;krví nebo bez krve? Jen si&nbsp;řekni, já&nbsp;dneska večer píšu domů. Moje prase bude mít tak asi sto padesát kilo. Má&nbsp;hlavu jako buldok a&nbsp;takový prase je&nbsp;nejlepší. Z&nbsp;takovejch prasat nejsou žádný uhejbáci. To&nbsp;je&nbsp;moc dobrá rasa, která už&nbsp;něco vydrží. Bude mít sádla na&nbsp;vosum prstů. Když jsem byl doma, tak jsem si&nbsp;dělal jitrnice sám a&nbsp;vždycky jsem se&nbsp;tak naládoval prejtu, že&nbsp;jsem moh prasknout. Loňský prase mělo sto šedesát kilo.</span></p>
        <p class="chunk" data-nb-ref-number="152" id="chunk152" data-nb-words="68" data-nb-chars="406"><span class="idea" data-nb-ref-number="164" id="idea164" data-nb-words="68" data-nb-chars="406">Ale to&nbsp;bylo prase,“ řekl nadšeně, tiskna silně ruku Švejkovi, když se&nbsp;rozcházeli, „vychoval jsem ho&nbsp;jen na&nbsp;samých bramborech a&nbsp;sám jsem se&nbsp;divil, jak mu&nbsp;pěkně přibývá. Šunky jsem dal do&nbsp;slanýho láku, a&nbsp;takovej pěknej pečenej kousek z&nbsp;láku s&nbsp;bramborovejma knedlíkama, posypanejma škvarkama, a&nbsp;se zelím, to&nbsp;je&nbsp;pošušňáníčko. Po&nbsp;tom se&nbsp;pije pivíčko. Člověk je&nbsp;takovej spokojenej. A&nbsp;to nám všechno vojna vzala.“</span></p>
        <p class="chunk" data-nb-ref-number="153" id="chunk153" data-nb-words="18" data-nb-chars="121"><span class="idea" data-nb-ref-number="165" id="idea165" data-nb-words="18" data-nb-chars="121">Vousatý Baloun těžce vzdychl a&nbsp;odcházel k&nbsp;plukovní kanceláři, zatímco Švejk zamířil do&nbsp;kantýny starou alejí vysokých lip.</span></p>
        <p class="chunk" data-nb-ref-number="154" id="chunk154" data-nb-words="26" data-nb-chars="186"><span class="idea" data-nb-ref-number="166" id="idea166" data-nb-words="26" data-nb-chars="186">Účetní šikovatel Vaněk seděl mezitím spokojeně v&nbsp;kantýně a&nbsp;vyprávěl nějakému známému štábnímu šikovateli, kolik se&nbsp;mohlo vydělat před válkou na&nbsp;emailových barvách a&nbsp;cementových nátěrech.</span></p>
        <p class="chunk" data-nb-ref-number="155" id="chunk155" data-nb-words="29" data-nb-chars="167"><span class="idea" data-nb-ref-number="167" id="idea167" data-nb-words="29" data-nb-chars="167">Štábní šikovatel byl již nemožný. Dopoledne přijel jeden statkář od&nbsp;Pardubic, který měl syna v&nbsp;lágru, a&nbsp;dal mu&nbsp;slušný úplatek a&nbsp;celé dopoledne ho&nbsp;hostil dole ve&nbsp;městě.</span></p>
        <p class="chunk" data-nb-ref-number="156" id="chunk156" data-nb-words="21" data-nb-chars="121"><span class="idea" data-nb-ref-number="168" id="idea168" data-nb-words="21" data-nb-chars="121">Nyní seděl zoufale, že&nbsp;už&nbsp;mu&nbsp;nic nechutná, nevěděl ani, o&nbsp;čem mluví, a&nbsp;na rozhovor o&nbsp;emailových barvách vůbec nereagoval.</span></p>
        <p class="chunk" data-nb-ref-number="157" id="chunk157" data-nb-words="20" data-nb-chars="118"><span class="idea" data-nb-ref-number="169" id="idea169" data-nb-words="20" data-nb-chars="118">Obíral se&nbsp;svými vlastními představami a&nbsp;blábolil cosi, že&nbsp;by&nbsp;měla vést lokálka z&nbsp;Třeboně do&nbsp;Pelhřimova a&nbsp;zas nazpátek.</span></p>
        <p class="chunk" data-nb-ref-number="158" id="chunk158" data-nb-words="30" data-nb-chars="205"><span class="idea" data-nb-ref-number="170" id="idea170" data-nb-words="30" data-nb-chars="205">Když Švejk vstoupil, Vaněk ještě jednou snažil se&nbsp;štábnímu šikovateli vysvětlit v&nbsp;číslicích, co&nbsp;se&nbsp;vydělalo na&nbsp;jednom kilogramu cementového nátěru na&nbsp;stavby, načež štábní šikovatel odpověděl úplně z&nbsp;cesty:</span></p>
        <p class="chunk" data-nb-ref-number="159" id="chunk159" data-nb-words="7" data-nb-chars="50"><span class="idea" data-nb-ref-number="171" id="idea171" data-nb-words="7" data-nb-chars="50">„Na zpáteční cestě zemřel, zanechal pouze dopisy.“</span></p>
        <p class="chunk" data-nb-ref-number="160" id="chunk160" data-nb-words="18" data-nb-chars="107"><span class="idea" data-nb-ref-number="172" id="idea172" data-nb-words="18" data-nb-chars="107">Spatřiv Švejka, spletl si&nbsp;ho&nbsp;patrně s&nbsp;nějakým jemu nemilým člověkem a&nbsp;počal mu&nbsp;nadávat, že&nbsp;je&nbsp;břichomluvec.</span></p>
        <p class="chunk" data-nb-ref-number="161" id="chunk161" data-nb-words="16" data-nb-chars="90"><span class="idea" data-nb-ref-number="173" id="idea173" data-nb-words="16" data-nb-chars="90">Švejk přistoupil k&nbsp;Vaňkovi, který byl též v&nbsp;kuráži, ale byl přitom velice příjemný a&nbsp;milý.</span></p>
        <p class="chunk" data-nb-ref-number="162" id="chunk162" data-nb-words="30" data-nb-chars="198"><span class="idea" data-nb-ref-number="174" id="idea174" data-nb-words="30" data-nb-chars="198">„Pane rechnungsfeldvébl,“ hlásil mu&nbsp;Švejk, „mají hned jít k&nbsp;magacínu, tam už&nbsp;čeká cuksfíra Fuchs s&nbsp;10&nbsp;maníky, budou se&nbsp;fasovat konzervy. Mají běžet laufšrit. Pan obrlajtnant dvakrát už&nbsp;telefonoval.“</span></p>
        <p class="chunk" data-nb-ref-number="163" id="chunk163" data-nb-words="5" data-nb-chars="23"><span class="idea" data-nb-ref-number="175" id="idea175" data-nb-words="5" data-nb-chars="23">Vaněk se&nbsp;dal do&nbsp;smíchu:</span></p>
        <p class="chunk" data-nb-ref-number="164" id="chunk164" data-nb-words="45" data-nb-chars="275"><span class="idea" data-nb-ref-number="176" id="idea176" data-nb-words="45" data-nb-chars="275">„A&nbsp;to bych byl blázen, miláčku. To&nbsp;bych sám sobě musel vynadat, můj anděli. Všechno má&nbsp;dost času, nehoří, dítě zlatý. Až&nbsp;pan obrlajtnant Lukáš bude tolikrát vypravovat marškumpačky jako já, pak teprve může o&nbsp;něčem mluvit a&nbsp;zbytečně nebude nikoho obtěžovat se&nbsp;svým laufšritem.</span></p>
        <p class="chunk" data-nb-ref-number="165" id="chunk165" data-nb-words="121" data-nb-chars="707"><span class="idea" data-nb-ref-number="177" id="idea177" data-nb-words="121" data-nb-chars="707">To&nbsp;já&nbsp;už&nbsp;dostal v&nbsp;regimentskanceláři takový rozhovor, že&nbsp;zítra pojedem, aby se&nbsp;pakovalo a&nbsp;šlo hned fasovat na&nbsp;cestu! A&nbsp;co jsem udělal, šel jsem pěkně sem na&nbsp;čtvrtku vína, sedí se&nbsp;mně tu&nbsp;pěkně a&nbsp;nechám to&nbsp;všechno běžet. Konzervy zůstanou konzervama, fasuňk fasuňkem. Já&nbsp;znám magacín lepší než pan obrlajtnant a&nbsp;vím, co&nbsp;se&nbsp;na&nbsp;takovým bešprechunku pánů oficírů u&nbsp;pana obršta mluví. To&nbsp;si&nbsp;pan obršt jen představuje ve&nbsp;své fantazii, že&nbsp;jsou v&nbsp;magacíně konzervy. Magacín našeho regimentu nikdy žádný konzervy neměl v&nbsp;zásobě a&nbsp;dostával je&nbsp;od&nbsp;případu k&nbsp;případu od&nbsp;brigády nebo si&nbsp;je&nbsp;vypůjčoval od&nbsp;jiných regimentů, s&nbsp;kterými se&nbsp;dostal do&nbsp;styku. Jenom benešovskému regimentu jsme dlužni přes tři sta konzerv. Cheche.</span></p>
        <p class="chunk" data-nb-ref-number="166" id="chunk166" data-nb-words="50" data-nb-chars="311"><span class="idea" data-nb-ref-number="178" id="idea178" data-nb-words="50" data-nb-chars="311">Ať&nbsp;si&nbsp;říkají při bešprechunku, co&nbsp;chtějí, žádný kvalt. Však on&nbsp;jim magacinér, až&nbsp;tam naši přijdou, sám řekne, že&nbsp;se&nbsp;zbláznili. Ani jedna marška nedostala na&nbsp;cestu konzervy.&nbsp;– Viď, ty&nbsp;stará bramboro,“ obrátil se&nbsp;na&nbsp;štábního šikovatele. Ten však buď usínal, nebo dostával nějaké malé delirium, poněvadž odpověděl:</span></p>
        <p class="chunk" data-nb-ref-number="167" id="chunk167" data-nb-words="7" data-nb-chars="50"><span class="idea" data-nb-ref-number="179" id="idea179" data-nb-words="7" data-nb-chars="50">„Když kráčela, držela nad sebou otevřený deštník.“</span></p>
        <p class="chunk" data-nb-ref-number="168" id="chunk168" data-nb-words="128" data-nb-chars="747"><span class="idea" data-nb-ref-number="180" id="idea180" data-nb-words="128" data-nb-chars="747">„Nejlépe uděláte,“ pokračoval účetní šikovatel Vaněk, „když necháte všechno plavat. Jestli se&nbsp;dnes řeklo v&nbsp;regimentskanclaji, že&nbsp;se&nbsp;zítra pojede, tak tomu nesmí věřit ani malé dítě. Můžete ject bez vagónů? Při mně se&nbsp;ještě telefonovalo na&nbsp;nádraží. Nemají tam ani jeden volný vagón. To&nbsp;bylo zrovna tak s&nbsp;poslední marškou. Stáli jsme tenkrát dva dny na&nbsp;nádraží a&nbsp;čekali, až&nbsp;se&nbsp;nad námi někdo smiluje a&nbsp;pošle pro nás vlak. A&nbsp;potom jsme nevěděli, kam pojedeme. Ani obršt to&nbsp;nevěděl, už&nbsp;jsme projeli potom celou Maďárii, a&nbsp;pořád nikdo nic nevěděl, jestli pojedeme na&nbsp;Srbsko nebo na&nbsp;Rusko. Na&nbsp;každé stanici se&nbsp;mluvilo přímo se&nbsp;štábem divize. A&nbsp;my byli jen taková záplata. Přišili nás konečně pod Duklu, tam nás rozflákali a&nbsp;my se&nbsp;jeli znovu zformírovat.</span></p>
        <p class="chunk" data-nb-ref-number="169" id="chunk169" data-nb-words="35" data-nb-chars="211"><span class="idea" data-nb-ref-number="181" id="idea181" data-nb-words="35" data-nb-chars="211">Jen žádnej kvalt. Všechno se&nbsp;během času vyjasní a&nbsp;na nic se&nbsp;nemusí spěchat. Jawohl, nochamol.&nbsp;– Víno mají zde dnes neobyčejně dobré,“ mluvil dál Vaněk, neposlouchaje ani, jak si&nbsp;breptá pro sebe štábní šikovatel:</span></p>
        <p class="chunk" data-nb-ref-number="170" id="chunk170" data-nb-words="17" data-nb-chars="100"><span class="idea" data-nb-ref-number="182" id="idea182" data-nb-words="17" data-nb-chars="100">„Glauben Sie mir, ich habe bisher wenig von meinem Leben gehabt. Ich wundere mich über diese Frage.“</span></p>
        <p class="chunk" data-nb-ref-number="171" id="chunk171" data-nb-words="76" data-nb-chars="455"><span class="idea" data-nb-ref-number="183" id="idea183" data-nb-words="76" data-nb-chars="455">„Co bych si&nbsp;dělal zbytečné starosti s&nbsp;odjezdem maršbataliónu. To&nbsp;s&nbsp;první marškou, s&nbsp;kterou jsem jel, bylo to&nbsp;všechno v&nbsp;úplném pořádku za&nbsp;dvě hodiny. U&nbsp;druhých maršek našeho tehdejšího maršbataliónu chystali se&nbsp;na&nbsp;to&nbsp;už&nbsp;celé dva dny. Ale u&nbsp;nás byl kumpaniekomandantem lajtnant Přenosil, velký fešák, a&nbsp;ten nám řek: ‚Nespěchejte, hoši,‘ a&nbsp;šlo to&nbsp;jako na&nbsp;másle. Dvě hodiny před odjezdem vlaku jsme teprve začli pakovat. Uděláte dobře, když se&nbsp;taky posadíte…“</span></p>
        <p class="chunk" data-nb-ref-number="172" id="chunk172" data-nb-words="15" data-nb-chars="107"><span class="idea" data-nb-ref-number="184" id="idea184" data-nb-words="15" data-nb-chars="107">„Nemohu,“ řekl s&nbsp;hrozným sebezapřením dobrý voják Švejk, „musím do&nbsp;kanceláře, což kdyby někdo telefonoval.“</span></p>
        <p class="chunk" data-nb-ref-number="173" id="chunk173" data-nb-words="51" data-nb-chars="290"><span class="idea" data-nb-ref-number="185" id="idea185" data-nb-words="51" data-nb-chars="290">„Tak tedy jděte, moje zlato, ale pamatujte si&nbsp;pro život, že&nbsp;to&nbsp;není od&nbsp;vás hezké a&nbsp;že pravý ordonanc nesmí být nikdy tam, kde je&nbsp;ho&nbsp;třeba. Nesmíte tak příliš horlivě se&nbsp;hnát do&nbsp;služby. Není opravdu nic ošklivějšího nad splašeného ordonance, který by&nbsp;chtěl celou vojnu sežrat, dušinko milá.“</span></p>
        <p class="chunk" data-nb-ref-number="174" id="chunk174" data-nb-words="12" data-nb-chars="68"><span class="idea" data-nb-ref-number="186" id="idea186" data-nb-words="12" data-nb-chars="68">Ale Švejk byl již za&nbsp;dveřma a&nbsp;spěchal do&nbsp;kanceláře své marškumpanie.</span></p>
        <p class="chunk" data-nb-ref-number="175" id="chunk175" data-nb-words="15" data-nb-chars="105"><span class="idea" data-nb-ref-number="187" id="idea187" data-nb-words="15" data-nb-chars="105">Vaněk zůstal opuštěn, poněvadž se&nbsp;rozhodně nemohlo říct, že&nbsp;by&nbsp;mu&nbsp;štábní šikovatel poskytoval společnost.</span></p>
        <p class="chunk" data-nb-ref-number="176" id="chunk176" data-nb-words="19" data-nb-chars="114"><span class="idea" data-nb-ref-number="188" id="idea188" data-nb-words="19" data-nb-chars="114">Ten se&nbsp;udělal úplně pro sebe a&nbsp;blábolil, hladě čtvrtku vína, prapodivné věci beze vší souvislosti česky i&nbsp;německy:</span></p>
        <p class="chunk" data-nb-ref-number="177" id="chunk177" data-nb-words="57" data-nb-chars="321"><span class="idea" data-nb-ref-number="189" id="idea189" data-nb-words="57" data-nb-chars="321">„Mnohokrát prošel jsem touto vesnicí a&nbsp;neměl jsem ani potuchy o&nbsp;tom, že&nbsp;je&nbsp;na&nbsp;světě. In&nbsp;einem halben Jahre habe ich meine Staatsprüfung hinter mir und meinen Doktor gemacht. Stal se&nbsp;ze&nbsp;mne starý mrzák, děkuji vám, Lucie. Erscheinen sie in&nbsp;schön ausgestatteten Bänden&nbsp;– snad je&nbsp;tu&nbsp;někdo mezi vámi, jenž se&nbsp;na&nbsp;to&nbsp;pamatuje.“</span></p>
        <p class="chunk" data-nb-ref-number="178" id="chunk178" data-nb-words="31" data-nb-chars="189"><span class="idea" data-nb-ref-number="190" id="idea190" data-nb-words="31" data-nb-chars="189">Účetní šikovatel z&nbsp;dlouhé chvíle bubnoval si&nbsp;nějaký pochod, ale nemusel se&nbsp;dlouho nudit, neboť otevřely se&nbsp;dveře a&nbsp;vstoupil kuchař z&nbsp;důstojnické mináže Jurajda a&nbsp;přilepil se&nbsp;na&nbsp;jednu židli.</span></p>
        <p class="chunk" data-nb-ref-number="179" id="chunk179" data-nb-words="59" data-nb-chars="341"><span class="idea" data-nb-ref-number="191" id="idea191" data-nb-words="59" data-nb-chars="341">„My jsme dnes,“ zabreptal, „dostali rozkaz jít fasovat na&nbsp;cestu koňak. Poněvadž jsme neměli proutěnou láhev od&nbsp;rumu prázdnou, museli jsme ji&nbsp;vyprázdnit. To&nbsp;nám to&nbsp;dalo. S&nbsp;manšaftem u&nbsp;kuchyně to&nbsp;úplně seklo. Přepočítal jsem se&nbsp;o&nbsp;několik porcí, pan obršt přišel pozdě a&nbsp;na něho se&nbsp;nedostalo. Tak mu&nbsp;tam dělají teď omeletku. To&nbsp;je&nbsp;vám legrace.“</span></p>
        <p class="chunk" data-nb-ref-number="180" id="chunk180" data-nb-words="15" data-nb-chars="98"><span class="idea" data-nb-ref-number="192" id="idea192" data-nb-words="15" data-nb-chars="98">„Je to&nbsp;pěkné dobrodružství,“ poznamenal Vaněk, kterému se&nbsp;při víně vždy velice líbila hezká slova.</span></p>
        <p class="chunk" data-nb-ref-number="181" id="chunk181" data-nb-words="24" data-nb-chars="168"><span class="idea" data-nb-ref-number="193" id="idea193" data-nb-words="24" data-nb-chars="168">Kuchař Jurajda se&nbsp;dal do&nbsp;filozofování, což fakticky odpovídalo jeho bývalému zaměstnání. Vydával totiž do&nbsp;vojny okultistický časopis a&nbsp;knihovnu „Záhady života a&nbsp;smrti“.</span></p>
        <p class="chunk" data-nb-ref-number="182" id="chunk182" data-nb-words="25" data-nb-chars="178"><span class="idea" data-nb-ref-number="194" id="idea194" data-nb-words="25" data-nb-chars="178">Na&nbsp;vojně ulil se&nbsp;k&nbsp;důstojnické kuchyni regimentu a&nbsp;velice často připálil nějakou pečeni, když se&nbsp;zabral do&nbsp;čtení překladu staroindických súter Pragnâ-Paramitâ (Zjevená moudrost).</span></p>
        <p class="chunk" data-nb-ref-number="183" id="chunk183" data-nb-words="45" data-nb-chars="307"><span class="idea" data-nb-ref-number="195" id="idea195" data-nb-words="45" data-nb-chars="307">Plukovník Schröder měl ho&nbsp;rád jako zvláštnost u&nbsp;regimentu, neboť která důstojnická kuchyně mohla se&nbsp;pochlubit kuchařem okultistou, který nazíraje do&nbsp;záhad života a&nbsp;smrti, překvapil všechny takovou dobrou svíčkovou nebo s&nbsp;takovým ragú, že&nbsp;pod Komárovem smrtelně raněný poručík Dufek volal stále po&nbsp;Jurajdovi.</span></p>
        <p class="chunk" data-nb-ref-number="184" id="chunk184" data-nb-words="82" data-nb-chars="465"><span class="idea" data-nb-ref-number="196" id="idea196" data-nb-words="82" data-nb-chars="465">„Ano,“ řekl zčistajasna Jurajda, který se&nbsp;držel sotva na&nbsp;židli a&nbsp;čpěl na&nbsp;deset honů rumem, „když se&nbsp;nedostalo dnes na&nbsp;pana obršta a&nbsp;když viděl jen dušené brambory, tu&nbsp;upadl do&nbsp;stavu gaki. Víte, co&nbsp;je&nbsp;to&nbsp;gaki? To&nbsp;je&nbsp;stav hladových duchů. I&nbsp;řekl jsem: ‚Máte, pane obršt, dosti síly k&nbsp;překonání osudového určení, že&nbsp;se&nbsp;na&nbsp;vás nedostala telecí ledvina? V&nbsp;karmě je&nbsp;určeno, abyste, pane obršt, dostal dnes k&nbsp;večeři báječnou omeletu se&nbsp;sekanými a&nbsp;dušenými telecími játry.‘</span></p>
        <p class="chunk" data-nb-ref-number="185" id="chunk185" data-nb-words="25" data-nb-chars="167"><span class="idea" data-nb-ref-number="197" id="idea197" data-nb-words="25" data-nb-chars="167">Milý příteli,“ řekl po&nbsp;chvíli tiše k&nbsp;účetnímu šikovateli, přičemž udělal mimovolně nějaký posuněk rukou, kterým převrhl všechny sklenice, které byly před ním na&nbsp;stole.</span></p>
        <p class="chunk" data-nb-ref-number="186" id="chunk186" data-nb-words="43" data-nb-chars="275"><span class="idea" data-nb-ref-number="198" id="idea198" data-nb-words="43" data-nb-chars="275">„Je nebytelnost všech zjevů, tvarů a&nbsp;věcí,“ řekl po&nbsp;tomto činu zasmušile kuchař okultista. „Útvar je&nbsp;nebytelnost a&nbsp;nebytelnost je&nbsp;útvar. Nebytelnost není rozdílná od&nbsp;útvaru, útvar není rozdílný od&nbsp;nebytelnosti. Co&nbsp;je&nbsp;nebytelnost, to&nbsp;je&nbsp;útvar, co&nbsp;je&nbsp;útvar, to&nbsp;je&nbsp;nebytelnost.“</span></p>
        <p class="chunk" data-nb-ref-number="187" id="chunk187" data-nb-words="19" data-nb-chars="103"><span class="idea" data-nb-ref-number="199" id="idea199" data-nb-words="19" data-nb-chars="103">Kuchař okultista zahalil se&nbsp;v&nbsp;roucho mlčení, podepřel si&nbsp;hlavu o&nbsp;ruku a&nbsp;díval se&nbsp;na&nbsp;mokrý, politý stůl.</span></p>
        <p class="chunk" data-nb-ref-number="188" id="chunk188" data-nb-words="11" data-nb-chars="67"><span class="idea" data-nb-ref-number="200" id="idea200" data-nb-words="11" data-nb-chars="67">Štábní šikovatel blábolil dále něco, co&nbsp;nemělo ani hlavy, ani paty:</span></p>
        <p class="chunk" data-nb-ref-number="189" id="chunk189" data-nb-words="22" data-nb-chars="123"><span class="idea" data-nb-ref-number="201" id="idea201" data-nb-words="22" data-nb-chars="123">„Obilí zmizelo z&nbsp;polí, zmizelo&nbsp;– in&nbsp;dieser Stimmung erhielt er&nbsp;Einladung und ging zu&nbsp;ihr&nbsp;– svatodušní svátky jsou na&nbsp;jaře.“</span></p>
        <p class="chunk" data-nb-ref-number="190" id="chunk190" data-nb-words="22" data-nb-chars="120"><span class="idea" data-nb-ref-number="202" id="idea202" data-nb-words="22" data-nb-chars="120">Účetní šikovatel Vaněk bubnoval zas dál na&nbsp;stůl, pil a&nbsp;občas vzpomněl, že&nbsp;na&nbsp;něho čeká deset mužů s&nbsp;četařem u&nbsp;skladiště.</span></p>
        <p class="chunk" data-nb-ref-number="191" id="chunk191" data-nb-words="11" data-nb-chars="56"><span class="idea" data-nb-ref-number="203" id="idea203" data-nb-words="11" data-nb-chars="56">Při této vzpomínce se&nbsp;vždy usmál pro sebe a&nbsp;máchl rukou.</span></p>
        <p class="chunk" data-nb-ref-number="192" id="chunk192" data-nb-words="12" data-nb-chars="76"><span class="idea" data-nb-ref-number="204" id="idea204" data-nb-words="12" data-nb-chars="76">Když se&nbsp;pozdě vrátil do&nbsp;kanceláře 11.&nbsp;marškumpanie, našel Švejka u&nbsp;telefonu.</span></p>
        <p class="chunk" data-nb-ref-number="193" id="chunk193" data-nb-words="19" data-nb-chars="109"><span class="idea" data-nb-ref-number="205" id="idea205" data-nb-words="19" data-nb-chars="109">„Útvar je&nbsp;nebytelnost a&nbsp;nebytelnost je&nbsp;útvar,“ vypravil ze&nbsp;sebe a&nbsp;vlezl si&nbsp;oblečený na&nbsp;kavalec a&nbsp;ihned usnul.</span></p>
        <p class="chunk" data-nb-ref-number="194" id="chunk194" data-nb-words="33" data-nb-chars="192"><span class="idea" data-nb-ref-number="206" id="idea206" data-nb-words="33" data-nb-chars="192">A&nbsp;Švejk seděl pořád u&nbsp;telefonu, poněvadž před dvěma hodinami s&nbsp;ním hovořil nadporučík Lukáš, že&nbsp;je&nbsp;stále ještě u&nbsp;bešprechunku u&nbsp;pana plukovníka, a&nbsp;zapomněl mu&nbsp;říct, že&nbsp;může od&nbsp;telefonu odejít.</span></p>
        <p class="chunk" data-nb-ref-number="195" id="chunk195" data-nb-words="29" data-nb-chars="168"><span class="idea" data-nb-ref-number="207" id="idea207" data-nb-words="29" data-nb-chars="168">Potom s&nbsp;ním mluvil po&nbsp;telefonu četař Fuchs, který po&nbsp;celou tu&nbsp;dobu čekal s&nbsp;deseti muži nejen marně na&nbsp;účetního šikovatele, ale dokonce shledal, že&nbsp;je&nbsp;skladiště zavřeno.</span></p>
        <p class="chunk" data-nb-ref-number="196" id="chunk196" data-nb-words="14" data-nb-chars="77"><span class="idea" data-nb-ref-number="208" id="idea208" data-nb-words="14" data-nb-chars="77">Nakonec někam odešel a&nbsp;deset mužů jeden po&nbsp;druhém vrátilo se&nbsp;do&nbsp;svého baráku.</span></p>
        <p class="chunk" data-nb-ref-number="197" id="chunk197" data-nb-words="39" data-nb-chars="225"><span class="idea" data-nb-ref-number="209" id="idea209" data-nb-words="39" data-nb-chars="225">Občas bavil se&nbsp;Švejk tím, že&nbsp;vzal sluchátko a&nbsp;naslouchal. Byl to&nbsp;telefon nějakého nového systému, který se&nbsp;zaváděl právě u&nbsp;armády, a&nbsp;měl tu&nbsp;výhodu, že&nbsp;bylo slyšet dosti jasně a&nbsp;zřetelně cizí telefonní rozhovory po&nbsp;celé lince.</span></p>
        <p class="chunk" data-nb-ref-number="198" id="chunk198" data-nb-words="17" data-nb-chars="138"><span class="idea" data-nb-ref-number="210" id="idea210" data-nb-words="17" data-nb-chars="138">Trén si&nbsp;nadával s&nbsp;dělostřeleckými kasárnami, saperáci vyhro­žovali vojenské poště, vojenská střelnice vrčela na&nbsp;oddělení stroj­ních pušek.</span></p>
        <p class="chunk" data-nb-ref-number="199" id="chunk199" data-nb-words="6" data-nb-chars="31"><span class="idea" data-nb-ref-number="211" id="idea211" data-nb-words="6" data-nb-chars="31">A&nbsp;Švejk seděl stále u&nbsp;telefonu…</span></p>
        <p class="chunk" data-nb-ref-number="200" id="chunk200" data-nb-words="5" data-nb-chars="36"><span class="idea" data-nb-ref-number="212" id="idea212" data-nb-words="5" data-nb-chars="36">Porada u&nbsp;plukovníka se&nbsp;prodlužovala.</span></p>
        <p class="chunk" data-nb-ref-number="201" id="chunk201" data-nb-words="14" data-nb-chars="95"><span class="idea" data-nb-ref-number="213" id="idea213" data-nb-words="14" data-nb-chars="95">Plukovník Schröder rozvíjel nejnovější teorie polní služby a&nbsp;zejména kladl důraz na&nbsp;vrhače min.</span></p>
        <p class="chunk" data-nb-ref-number="202" id="chunk202" data-nb-words="44" data-nb-chars="270"><span class="idea" data-nb-ref-number="214" id="idea214" data-nb-words="44" data-nb-chars="270">Mluvil páté přes deváté, o&nbsp;tom, jak stála fronta před dvěma měsíci dole i&nbsp;na východě, o&nbsp;důležitosti přesného spojení mezi jednotlivými částmi, o&nbsp;otravných plynech, o&nbsp;střelbě na&nbsp;nepřátelské aeroplány, o&nbsp;zásobování mužstva v&nbsp;poli, a&nbsp;pak přešel na&nbsp;vnitřní poměry ve&nbsp;vojsku.</span></p>
        <p class="chunk" data-nb-ref-number="203" id="chunk203" data-nb-words="31" data-nb-chars="195"><span class="idea" data-nb-ref-number="215" id="idea215" data-nb-words="31" data-nb-chars="195">Rozhovořil se&nbsp;o&nbsp;poměru důstojníků k&nbsp;mužstvu, mužstva k&nbsp;šaržím, o&nbsp;přebíhání na&nbsp;frontách k&nbsp;nepříteli a&nbsp;o&nbsp;politických událostech a&nbsp;o&nbsp;tom, že&nbsp;padesát procent českých vojáků je&nbsp;„politisch verdächtig“.</span></p>
        <p class="chunk" data-nb-ref-number="204" id="chunk204" data-nb-words="38" data-nb-chars="281"><span class="idea" data-nb-ref-number="216" id="idea216" data-nb-words="38" data-nb-chars="281">„Jawohl, meine Herren, der Kramarsch, Schneider und Klófatsch.“ Většina důstojníků si&nbsp;přitom myslela, kdy už&nbsp;přestane dědek cancat, ale plukovník Schröder žvanil dál o&nbsp;nových úkolech nových maršbataliónů, o&nbsp;padlých důstojnících pluku, o&nbsp;zepelínech, španělských jezdcích, o&nbsp;přísaze.</span></p>
        <p class="chunk" data-nb-ref-number="205" id="chunk205" data-nb-words="27" data-nb-chars="174"><span class="idea" data-nb-ref-number="217" id="idea217" data-nb-words="27" data-nb-chars="174">Při tom posledním si&nbsp;vzpomněl nadporučík Lukáš, že&nbsp;když celý maršbatalión přísahal, že&nbsp;se&nbsp;přísahy nezúčastnil dobrý voják Švejk, poněvadž v&nbsp;té době seděl u&nbsp;divizijního soudu.</span></p>
        <p class="chunk" data-nb-ref-number="206" id="chunk206" data-nb-words="41" data-nb-chars="269"><span class="idea" data-nb-ref-number="218" id="idea218" data-nb-words="41" data-nb-chars="269">A&nbsp;přišlo mu&nbsp;to&nbsp;najednou k&nbsp;smíchu. Bylo to&nbsp;jako hysterický smích, kterým nakazil několik důstojníků, mezi kterými seděl, čímž vzbudil pozornost plukovníkovu, který právě přešel na&nbsp;zkušenosti získané při ústupu německých armád v&nbsp;Ardenách. Popletl si&nbsp;to&nbsp;všechno a&nbsp;skončil:</span></p>
        <p class="chunk" data-nb-ref-number="207" id="chunk207" data-nb-words="5" data-nb-chars="27"><span class="idea" data-nb-ref-number="219" id="idea219" data-nb-words="5" data-nb-chars="27">„Pánové, to&nbsp;není k&nbsp;smíchu.“</span></p>
        <p class="chunk" data-nb-ref-number="208" id="chunk208" data-nb-words="15" data-nb-chars="110"><span class="idea" data-nb-ref-number="220" id="idea220" data-nb-words="15" data-nb-chars="110">Potom se&nbsp;všichni odebrali do&nbsp;důstojnického kasina, poněvadž plukovníka Schrödra volal štáb brigády k&nbsp;telefonu.</span></p>
        <p class="chunk" data-nb-ref-number="209" id="chunk209" data-nb-words="10" data-nb-chars="60"><span class="idea" data-nb-ref-number="221" id="idea221" data-nb-words="10" data-nb-chars="60">Švejk klímal u&nbsp;telefonu dál, když ho&nbsp;vtom probudilo zvonění.</span></p>
        <p class="chunk" data-nb-ref-number="210" id="chunk210" data-nb-words="4" data-nb-chars="39"><span class="idea" data-nb-ref-number="222" id="idea222" data-nb-words="4" data-nb-chars="39">„Haló,“ slyšel, „zde regimentskanclaj.“</span></p>
        <p class="chunk" data-nb-ref-number="211" id="chunk211" data-nb-words="6" data-nb-chars="50"><span class="idea" data-nb-ref-number="223" id="idea223" data-nb-words="6" data-nb-chars="50">„Haló,“ odpověděl, „zde kanclaj 11.&nbsp;marškumpanie.“</span></p>
        <p class="chunk" data-nb-ref-number="212" id="chunk212" data-nb-words="12" data-nb-chars="89"><span class="idea" data-nb-ref-number="224" id="idea224" data-nb-words="12" data-nb-chars="89">„Nezdržuj,“ slyšel hlas, „vezmi si&nbsp;tužku a&nbsp;piš. Přijmi telefonogram: 11.&nbsp;Marschkumpanie…“</span></p>
        <p class="chunk" data-nb-ref-number="213" id="chunk213" data-nb-words="38" data-nb-chars="233"><span class="idea" data-nb-ref-number="225" id="idea225" data-nb-words="38" data-nb-chars="233">Nyní následovaly za&nbsp;sebou nějaké věty v&nbsp;podivném chaosu, poněvadž do&nbsp;toho mluvila 12. i&nbsp;13.&nbsp;marškumpanie současně, a&nbsp;telefonogram úplně se&nbsp;ztratil v&nbsp;té panice zvuků. Švejk nerozuměl ani slova. Nakonec se&nbsp;to&nbsp;utišilo a&nbsp;Švejk porozuměl:</span></p>
        <p class="chunk" data-nb-ref-number="214" id="chunk214" data-nb-words="8" data-nb-chars="43"><span class="idea" data-nb-ref-number="226" id="idea226" data-nb-words="8" data-nb-chars="43">„Haló, haló, tak teď to&nbsp;přečti a&nbsp;nezdržuj.“</span></p>
        <p class="chunk" data-nb-ref-number="215" id="chunk215" data-nb-words="3" data-nb-chars="17"><span class="idea" data-nb-ref-number="227" id="idea227" data-nb-words="3" data-nb-chars="17">„Co mám přečíst?“</span></p>
        <p class="chunk" data-nb-ref-number="216" id="chunk216" data-nb-words="5" data-nb-chars="37"><span class="idea" data-nb-ref-number="228" id="idea228" data-nb-words="5" data-nb-chars="37">„Co máš přečíst, vole? Telefonogram!“</span></p>
        <p class="chunk" data-nb-ref-number="217" id="chunk217" data-nb-words="2" data-nb-chars="21"><span class="idea" data-nb-ref-number="229" id="idea229" data-nb-words="2" data-nb-chars="21">„Jakej telefonogram?“</span></p>
        <p class="chunk" data-nb-ref-number="218" id="chunk218" data-nb-words="10" data-nb-chars="76"><span class="idea" data-nb-ref-number="230" id="idea230" data-nb-words="10" data-nb-chars="76">„Krucihiml, copak jseš hluchej? Telefonogram, co&nbsp;jsem ti&nbsp;diktoval, blboune.“</span></p>
        <p class="chunk" data-nb-ref-number="219" id="chunk219" data-nb-words="8" data-nb-chars="44"><span class="idea" data-nb-ref-number="231" id="idea231" data-nb-words="8" data-nb-chars="44">„Já nic neslyšel, někdo zde do&nbsp;toho mluvil.“</span></p>
        <p class="chunk" data-nb-ref-number="220" id="chunk220" data-nb-words="60" data-nb-chars="337"><span class="idea" data-nb-ref-number="232" id="idea232" data-nb-words="60" data-nb-chars="337">„Ty vopice jedna, copak myslíš, že&nbsp;se&nbsp;budu jen s&nbsp;tebou bavit? Tak přijmeš telefonogram, nebo ne? Máš tužku a&nbsp;papír? Že&nbsp;nemáš, ty&nbsp;hovado, že&nbsp;mám počkat, až&nbsp;to&nbsp;najdeš? To&nbsp;jsou vojáci. Tak co, bude to? Že&nbsp;už&nbsp;jseš připravenej? Konečně, že&nbsp;jsi se&nbsp;vyhrabal. Snad jsi se&nbsp;na&nbsp;to&nbsp;nepřevlík, člověče, tak poslouchej: 11.&nbsp;Marschkumpanie. Opakuj to!“</span></p>
        <p class="chunk" data-nb-ref-number="221" id="chunk221" data-nb-words="2" data-nb-chars="21"><span class="idea" data-nb-ref-number="233" id="idea233" data-nb-words="2" data-nb-chars="21">„11.&nbsp;Marschkumpanie…“</span></p>
        <p class="chunk" data-nb-ref-number="222" id="chunk222" data-nb-words="5" data-nb-chars="40"><span class="idea" data-nb-ref-number="234" id="idea234" data-nb-words="5" data-nb-chars="40">„Kumpaniekommandant, máš to? Opakuj to!“</span></p>
        <p class="chunk" data-nb-ref-number="223" id="chunk223" data-nb-words="1" data-nb-chars="22"><span class="idea" data-nb-ref-number="235" id="idea235" data-nb-words="1" data-nb-chars="22">„Kumpaniekommandant!…“</span></p>
        <p class="chunk" data-nb-ref-number="224" id="chunk224" data-nb-words="7" data-nb-chars="48"><span class="idea" data-nb-ref-number="236" id="idea236" data-nb-words="7" data-nb-chars="48">„Zur Besprechung morgen… Jseš hotov? Opakuj to!“</span></p>
        <p class="chunk" data-nb-ref-number="225" id="chunk225" data-nb-words="3" data-nb-chars="25"><span class="idea" data-nb-ref-number="237" id="idea237" data-nb-words="3" data-nb-chars="25">„Zur Besprechung morgen…“</span></p>
        <p class="chunk" data-nb-ref-number="226" id="chunk226" data-nb-words="16" data-nb-chars="91"><span class="idea" data-nb-ref-number="238" id="idea238" data-nb-words="16" data-nb-chars="91">„Um neun Uhr.&nbsp;– Unterschrift. Víš, co&nbsp;je&nbsp;to&nbsp;Unterschrift, vopice, to&nbsp;je&nbsp;podpis. Opakuj to!“</span></p>
        <p class="chunk" data-nb-ref-number="227" id="chunk227" data-nb-words="19" data-nb-chars="89"><span class="idea" data-nb-ref-number="239" id="idea239" data-nb-words="19" data-nb-chars="89">„Um neun Uhr.&nbsp;– Unterschrift. Víš&nbsp;– co&nbsp;– je&nbsp;to&nbsp;Unterschrift, vopice,&nbsp;– to&nbsp;– je&nbsp;– podpis.“</span></p>
        <p class="chunk" data-nb-ref-number="228" id="chunk228" data-nb-words="12" data-nb-chars="76"><span class="idea" data-nb-ref-number="240" id="idea240" data-nb-words="12" data-nb-chars="76">„Ty pitomče jeden. Tedy podpis: Oberst Schröder, hovado. Máš to? Opakuj to!“</span></p>
        <p class="chunk" data-nb-ref-number="229" id="chunk229" data-nb-words="3" data-nb-chars="26"><span class="idea" data-nb-ref-number="241" id="idea241" data-nb-words="3" data-nb-chars="26">„Oberst Schröder, hovado.“</span></p>
        <p class="chunk" data-nb-ref-number="230" id="chunk230" data-nb-words="6" data-nb-chars="43"><span class="idea" data-nb-ref-number="242" id="idea242" data-nb-words="6" data-nb-chars="43">„Dobře, ty&nbsp;vole. Kdo přijmul telefonogram?“</span></p>
        <p class="chunk" data-nb-ref-number="231" id="chunk231" data-nb-words="1" data-nb-chars="5"><span class="idea" data-nb-ref-number="243" id="idea243" data-nb-words="1" data-nb-chars="5">„Já.“</span></p>
        <p class="chunk" data-nb-ref-number="232" id="chunk232" data-nb-words="6" data-nb-chars="31"><span class="idea" data-nb-ref-number="244" id="idea244" data-nb-words="6" data-nb-chars="31">„Himlhergot, kdo je&nbsp;to&nbsp;ten já?“</span></p>
        <p class="chunk" data-nb-ref-number="233" id="chunk233" data-nb-words="3" data-nb-chars="20"><span class="idea" data-nb-ref-number="245" id="idea245" data-nb-words="3" data-nb-chars="20">„Švejk. Ještě něco?“</span></p>
        <p class="chunk" data-nb-ref-number="234" id="chunk234" data-nb-words="15" data-nb-chars="73"><span class="idea" data-nb-ref-number="246" id="idea246" data-nb-words="15" data-nb-chars="73">„Zaplať pánbůh, už&nbsp;nic. Ale máš se&nbsp;jmenovat Kráva.&nbsp;– Co&nbsp;je&nbsp;u&nbsp;vás novýho?“</span></p>
        <p class="chunk" data-nb-ref-number="235" id="chunk235" data-nb-words="4" data-nb-chars="26"><span class="idea" data-nb-ref-number="247" id="idea247" data-nb-words="4" data-nb-chars="26">„Nic. Všechno při starým.“</span></p>
        <p class="chunk" data-nb-ref-number="236" id="chunk236" data-nb-words="10" data-nb-chars="53"><span class="idea" data-nb-ref-number="248" id="idea248" data-nb-words="10" data-nb-chars="53">„To jseš rád, viď? U&nbsp;vás prej dneska někoho uvázali.“</span></p>
        <p class="chunk" data-nb-ref-number="237" id="chunk237" data-nb-words="11" data-nb-chars="72"><span class="idea" data-nb-ref-number="249" id="idea249" data-nb-words="11" data-nb-chars="72">„Jenom pucfleka pana obrlajtnanta, sežral mu&nbsp;mináž. Nevíš, kdy se&nbsp;jede?“</span></p>
        <p class="chunk" data-nb-ref-number="238" id="chunk238" data-nb-words="13" data-nb-chars="72"><span class="idea" data-nb-ref-number="250" id="idea250" data-nb-words="13" data-nb-chars="72">„Člověče, to&nbsp;je&nbsp;otázka, to&nbsp;neví ani dědek. Dobrou noc! Máte tam blechy?“</span></p>
        <p class="chunk" data-nb-ref-number="239" id="chunk239" data-nb-words="34" data-nb-chars="187"><span class="idea" data-nb-ref-number="251" id="idea251" data-nb-words="34" data-nb-chars="187">Švejk položil sluchátko a&nbsp;počal budit účetního šikovatele Vaňka, který se&nbsp;zuřivě bránil, a&nbsp;když s&nbsp;ním začal Švejk třást, uhodil ho&nbsp;do&nbsp;nosu. Pak si&nbsp;lehl na&nbsp;břicho a&nbsp;kopal kolem do&nbsp;kavalce.</span></p>
        <p class="chunk" data-nb-ref-number="240" id="chunk240" data-nb-words="24" data-nb-chars="134"><span class="idea" data-nb-ref-number="252" id="idea252" data-nb-words="24" data-nb-chars="134">Švejkovi se&nbsp;však přece podařilo Vaňka tak dalece probudit, že&nbsp;ten protíraje si&nbsp;oči, obrátil se&nbsp;naznak a&nbsp;uděšeně se&nbsp;optal, co&nbsp;se&nbsp;stalo.</span></p>
        <p class="chunk" data-nb-ref-number="241" id="chunk241" data-nb-words="71" data-nb-chars="394"><span class="idea" data-nb-ref-number="253" id="idea253" data-nb-words="71" data-nb-chars="394">„Tak dalece nic,“ odpověděl Švejk, „já bych se&nbsp;jen rád s&nbsp;vámi poradil. Teď právě jsme dostali telefonogram, že&nbsp;má&nbsp;zas zítra o&nbsp;9.&nbsp;hodině přijít pan obrlajtnant Lukáš k&nbsp;bešprechunku k&nbsp;panu obrstovi. Já&nbsp;teď nevím, na&nbsp;čem jsem. Mám mu&nbsp;to&nbsp;jít vyřídit hned, nebo až&nbsp;ráno? Já&nbsp;jsem dlouho váhal, jestli vás mám probudit, když jste tak pěkně chrápal, ale pak jsem si&nbsp;myslel, nevídáno, radši se&nbsp;poradíš…“</span></p>
        <p class="chunk" data-nb-ref-number="242" id="chunk242" data-nb-words="42" data-nb-chars="235"><span class="idea" data-nb-ref-number="254" id="idea254" data-nb-words="42" data-nb-chars="235">„Proboha vás prosím, nechte mne spát,“ zaúpěl Vaněk, zívaje na&nbsp;celé kolo, „jděte tam až&nbsp;ráno a&nbsp;nebuďte mne!“ Převalil se&nbsp;na&nbsp;bok a&nbsp;okamžitě opět usnul. Švejk šel opět k&nbsp;telefonu, posadil se&nbsp;a&nbsp;počal klímat na&nbsp;stole. Probudilo ho&nbsp;zvonění.</span></p>
        <p class="chunk" data-nb-ref-number="243" id="chunk243" data-nb-words="3" data-nb-chars="25"><span class="idea" data-nb-ref-number="255" id="idea255" data-nb-words="3" data-nb-chars="25">„Haló, 11.&nbsp;marškumpanie.“</span></p>
        <p class="chunk" data-nb-ref-number="244" id="chunk244" data-nb-words="5" data-nb-chars="33"><span class="idea" data-nb-ref-number="256" id="idea256" data-nb-words="5" data-nb-chars="33">„Ano, 11.&nbsp;marškumpanie, kdo tam?“</span></p>
        <p class="chunk" data-nb-ref-number="245" id="chunk245" data-nb-words="16" data-nb-chars="101"><span class="idea" data-nb-ref-number="257" id="idea257" data-nb-words="16" data-nb-chars="101">„13.&nbsp;marška. Haló. Kolik máš hodin? Já&nbsp;se&nbsp;nemůžu dovolat centrály. Mě&nbsp;nejdou nějak dlouho ablézovat.“</span></p>
        <p class="chunk" data-nb-ref-number="246" id="chunk246" data-nb-words="3" data-nb-chars="15"><span class="idea" data-nb-ref-number="258" id="idea258" data-nb-words="3" data-nb-chars="15">„Nám to&nbsp;stojí.“</span></p>
        <p class="chunk" data-nb-ref-number="247" id="chunk247" data-nb-words="14" data-nb-chars="81"><span class="idea" data-nb-ref-number="259" id="idea259" data-nb-words="14" data-nb-chars="81">„Tak jste na&nbsp;tom jako my. Nevíš, kdy se&nbsp;pojede? Nemluvil jsi s&nbsp;regimentskanclaj?“</span></p>
        <p class="chunk" data-nb-ref-number="248" id="chunk248" data-nb-words="5" data-nb-chars="26"><span class="idea" data-nb-ref-number="260" id="idea260" data-nb-words="5" data-nb-chars="26">„Tam vědí hovno, jako my.“</span></p>
        <p class="chunk" data-nb-ref-number="249" id="chunk249" data-nb-words="17" data-nb-chars="109"><span class="idea" data-nb-ref-number="261" id="idea261" data-nb-words="17" data-nb-chars="109">„Nebuďte sprostá, slečno. Už&nbsp;jste fasovali konzervy? Vod nás tam šli a&nbsp;nepřinesli nic. Magacín byl zavřenej.“</span></p>
        <p class="chunk" data-nb-ref-number="250" id="chunk250" data-nb-words="5" data-nb-chars="30"><span class="idea" data-nb-ref-number="262" id="idea262" data-nb-words="5" data-nb-chars="30">„Naši taky přišli s&nbsp;prázdnem.“</span></p>
        <p class="chunk" data-nb-ref-number="251" id="chunk251" data-nb-words="9" data-nb-chars="53"><span class="idea" data-nb-ref-number="263" id="idea263" data-nb-words="9" data-nb-chars="53">„To je&nbsp;vůbec zbytečná panika. Kam myslíš že&nbsp;pojedem?“</span></p>
        <p class="chunk" data-nb-ref-number="252" id="chunk252" data-nb-words="2" data-nb-chars="11"><span class="idea" data-nb-ref-number="264" id="idea264" data-nb-words="2" data-nb-chars="11">„Do Ruska.“</span></p>
        <p class="chunk" data-nb-ref-number="253" id="chunk253" data-nb-words="80" data-nb-chars="441"><span class="idea" data-nb-ref-number="265" id="idea265" data-nb-words="80" data-nb-chars="441">„Já myslím, že&nbsp;spíš do&nbsp;Srbska. To&nbsp;uvidíme, až&nbsp;budem v&nbsp;Pešti. Jestli nás povezou napravo, tak z&nbsp;toho kouká Srbsko, a&nbsp;nalevo Rusko. Máte už&nbsp;brotsaky? Prej teď bude zvýšenej lénunk? Hraješ frische viere? Hraješ? Tak přijď zejtra. My&nbsp;to&nbsp;válíme každej večír. Kolik je&nbsp;vás tam u&nbsp;telefonu? Sám? Tak se&nbsp;na&nbsp;to&nbsp;vyflákni a&nbsp;jdi ležet. To&nbsp;máte u&nbsp;vás divný pořádky. Žes k&nbsp;tomu přišel jako slepej k&nbsp;houslím? Nu, konečně mě&nbsp;přišli ablézovat. Hnípej sladce.“</span></p>
        <p class="chunk" data-nb-ref-number="254" id="chunk254" data-nb-words="52" data-nb-chars="327"><span class="idea" data-nb-ref-number="266" id="idea266" data-nb-words="52" data-nb-chars="327">A&nbsp;Švejk také u&nbsp;telefonu sladce usnul, zapomenuv zavěsit sluchátko, takže ho&nbsp;nikdo nerušil ze&nbsp;spánku na&nbsp;stole a&nbsp;telefonista v&nbsp;plukovní kanceláři láteřil, že&nbsp;se&nbsp;nemůže dozvonit k&nbsp;11.&nbsp;marškumpanii s&nbsp;novým telefonogramem, aby do&nbsp;zítřka do&nbsp;dvanácti hodin se&nbsp;sdělil do&nbsp;plukovní kanceláře počet těch, kteří nebyli očkováni proti tyfu.</span></p>
        <p class="chunk" data-nb-ref-number="255" id="chunk255" data-nb-words="31" data-nb-chars="203"><span class="idea" data-nb-ref-number="267" id="idea267" data-nb-words="31" data-nb-chars="203">Nadporučík Lukáš seděl ještě zatím v&nbsp;důstojnickém kasině s&nbsp;vojenským lékařem Šanclerem, který, sedě obkročmo na&nbsp;židli, tágem bil v&nbsp;pravidelných přestávkách o&nbsp;podlahu a&nbsp;přitom pronášel tyto věty za&nbsp;sebou:</span></p>
        <p class="chunk" data-nb-ref-number="256" id="chunk256" data-nb-words="8" data-nb-chars="70"><span class="idea" data-nb-ref-number="268" id="idea268" data-nb-words="8" data-nb-chars="70">„Saracénský sultán Salah-Edin poprvé uznal neutralitu sanitního sboru.</span></p>
        <p class="chunk" data-nb-ref-number="257" id="chunk257" data-nb-words="8" data-nb-chars="40"><span class="idea" data-nb-ref-number="269" id="idea269" data-nb-words="8" data-nb-chars="40">Má&nbsp;se&nbsp;pečovat o&nbsp;raněné na&nbsp;obou stranách.</span></p>
        <p class="chunk" data-nb-ref-number="258" id="chunk258" data-nb-words="13" data-nb-chars="72"><span class="idea" data-nb-ref-number="270" id="idea270" data-nb-words="13" data-nb-chars="72">Mají se&nbsp;jim zaplatiti léky a&nbsp;ošetřování za&nbsp;náhradu výloh z&nbsp;druhé strany.</span></p>
        <p class="chunk" data-nb-ref-number="259" id="chunk259" data-nb-words="12" data-nb-chars="69"><span class="idea" data-nb-ref-number="271" id="idea271" data-nb-words="12" data-nb-chars="69">Má&nbsp;být dovoleno poslat jim lékaře a&nbsp;jejich pomocníky s&nbsp;pasy generálů.</span></p>
        <p class="chunk" data-nb-ref-number="260" id="chunk260" data-nb-words="19" data-nb-chars="116"><span class="idea" data-nb-ref-number="272" id="idea272" data-nb-words="19" data-nb-chars="116">Také mají zajatí ranění být posláni zpět pod ochranou a&nbsp;zárukou generálů nebo vyměněni. Ale sloužit mohou potom dál.</span></p>
        <p class="chunk" data-nb-ref-number="261" id="chunk261" data-nb-words="62" data-nb-chars="393"><span class="idea" data-nb-ref-number="273" id="idea273" data-nb-words="62" data-nb-chars="393">Nemocní na&nbsp;obou stranách nemají být zajímáni a&nbsp;utraceni, nýbrž dopraveni do&nbsp;bezpečí do&nbsp;špitálů a&nbsp;má být dovoleno ponechati jim stráž, která, jako nemocní, má&nbsp;se&nbsp;vrátit s&nbsp;pasy generálů. To&nbsp;platí i&nbsp;pro polní duchovní, lékaře, chirurgy, lékárníky, ošetřovatele nemocných, pomocníky a&nbsp;pro jiné osoby určené k&nbsp;obsluze nemocných, které nesmějí být zajaty, nýbrž týmž způsobem musí být poslány zpět.“</span></p>
        <p class="chunk" data-nb-ref-number="262" id="chunk262" data-nb-words="31" data-nb-chars="185"><span class="idea" data-nb-ref-number="274" id="idea274" data-nb-words="31" data-nb-chars="185">Doktor Šancler zlomil přitom již dvě tága a&nbsp;stále ještě nebyl hotov se&nbsp;svým podivným výkladem o&nbsp;péči o&nbsp;raněné ve&nbsp;válce, vplétaje do&nbsp;výkladu neustále cosi o&nbsp;nějakých generálských pasech.</span></p>
        <p class="chunk" data-nb-ref-number="263" id="chunk263" data-nb-words="27" data-nb-chars="175"><span class="idea" data-nb-ref-number="275" id="idea275" data-nb-words="27" data-nb-chars="175">Nadporučík Lukáš dopil černou kávu a&nbsp;šel domů, kde našel vousatého obra Balouna, zaměstnaného tím, že&nbsp;si&nbsp;v&nbsp;koflíku smažil na&nbsp;lihovém přístroji nadporučíka Lukáše nějaký salám.</span></p>
        <p class="chunk" data-nb-ref-number="264" id="chunk264" data-nb-words="8" data-nb-chars="63"><span class="idea" data-nb-ref-number="276" id="idea276" data-nb-words="8" data-nb-chars="63">„Osměluju se,“ zakoktal Baloun, „dovoluji si, poslušně hlásím…“</span></p>
        <p class="chunk" data-nb-ref-number="265" id="chunk265" data-nb-words="29" data-nb-chars="170"><span class="idea" data-nb-ref-number="277" id="idea277" data-nb-words="29" data-nb-chars="170">Lukáš podíval se&nbsp;na&nbsp;něho. V&nbsp;tom okamžiku mu&nbsp;připadal jako velké dítě, naivní tvor, a&nbsp;nadporučíkovi Lukášovi bylo najednou líto, že&nbsp;ho&nbsp;dal uvázat kvůli jeho velkému hladu.</span></p>
        <p class="chunk" data-nb-ref-number="266" id="chunk266" data-nb-words="16" data-nb-chars="96"><span class="idea" data-nb-ref-number="278" id="idea278" data-nb-words="16" data-nb-chars="96">„Jen si&nbsp;vař, Baloune,“ řekl, odpínaje si&nbsp;šavli, „zítra ti&nbsp;dám připsat ještě jednu porci chleba.“</span></p>
        <p class="chunk" data-nb-ref-number="267" id="chunk267" data-nb-words="18" data-nb-chars="103"><span class="idea" data-nb-ref-number="279" id="idea279" data-nb-words="18" data-nb-chars="103">Nadporučík Lukáš sedl si&nbsp;ke&nbsp;stolu a&nbsp;byl v&nbsp;takové náladě, že&nbsp;začal psát sentimentální psaní své tetičce.</span></p>
        <p class="chunk" data-nb-ref-number="268" id="chunk268" data-nb-words="2" data-nb-chars="13"><span class="idea" data-nb-ref-number="280" id="idea280" data-nb-words="2" data-nb-chars="13"><em>Milá tetičko!</em></span></p>
        <p class="chunk" data-nb-ref-number="269" id="chunk269" data-nb-words="52" data-nb-chars="309"><span class="idea" data-nb-ref-number="281" id="idea281" data-nb-words="52" data-nb-chars="309"><em>Právě jsem dostal rozkaz, abych byl připraven se&nbsp;svou marškumpanií k&nbsp;odjezdu na&nbsp;front. Může být, že&nbsp;toto psaní jest poslední, které ode mne dostaneš, neboť jsou všude kruté boje a&nbsp;naše ztráty jsou veliké. Proto jest mně těžké ukončit tento dopis slovem „Na shledanou!“ Spíše se&nbsp;hodí poslat Ti&nbsp;poslední sbohem!</em></span></p>
        <p class="chunk" data-nb-ref-number="270" id="chunk270" data-nb-words="13" data-nb-chars="75"><span class="idea" data-nb-ref-number="282" id="idea282" data-nb-words="13" data-nb-chars="75">„To ostatní dopíšu až&nbsp;ráno,“ pomyslil si&nbsp;nadporučík Lukáš a&nbsp;šel si&nbsp;lehnout.</span></p>
        <p class="chunk" data-nb-ref-number="271" id="chunk271" data-nb-words="44" data-nb-chars="272"><span class="idea" data-nb-ref-number="283" id="idea283" data-nb-words="44" data-nb-chars="272">Když Baloun viděl, že&nbsp;nadporučík tvrdě usnul, počal opět šmejdit a&nbsp;slídit po&nbsp;bytě jako švábi v&nbsp;noci. Otevřel kufřík nadporučíkův a&nbsp;nakousl jednu tabulku čokolády, lekl se&nbsp;však, když nadporučík sebou ze&nbsp;spaní trhl. Uložil spěšně nakousnutou čokoládu do&nbsp;kufříku a&nbsp;ztišil se.</span></p>
        <p class="chunk" data-nb-ref-number="272" id="chunk272" data-nb-words="9" data-nb-chars="54"><span class="idea" data-nb-ref-number="284" id="idea284" data-nb-words="9" data-nb-chars="54">Pak šel se&nbsp;podívat potichounku, co&nbsp;to&nbsp;psal nadporučík.</span></p>
        <p class="chunk" data-nb-ref-number="273" id="chunk273" data-nb-words="8" data-nb-chars="53"><span class="idea" data-nb-ref-number="285" id="idea285" data-nb-words="8" data-nb-chars="53">Přečetl a&nbsp;byl pohnut, zejména tím „posledním sbohem!“</span></p>
        <p class="chunk" data-nb-ref-number="274" id="chunk274" data-nb-words="14" data-nb-chars="68"><span class="idea" data-nb-ref-number="286" id="idea286" data-nb-words="14" data-nb-chars="68">Lehl si&nbsp;na&nbsp;svůj slamník u&nbsp;dveří a&nbsp;vzpomínal na&nbsp;domov a&nbsp;na zabíjačky.</span></p>
        <p class="chunk" data-nb-ref-number="275" id="chunk275" data-nb-words="18" data-nb-chars="111"><span class="idea" data-nb-ref-number="287" id="idea287" data-nb-words="18" data-nb-chars="111">Nemohl se&nbsp;zbavit živé představy, jak propichuje tlačenku, aby dostal z&nbsp;ní vzduchu, jinak že&nbsp;při vaření praskne.</span></p>
        <p class="chunk" data-nb-ref-number="276" id="chunk276" data-nb-words="18" data-nb-chars="105"><span class="idea" data-nb-ref-number="288" id="idea288" data-nb-words="18" data-nb-chars="105">A&nbsp;při vzpomínce na&nbsp;to, jak u&nbsp;sousedů jednou praskl celý špekbuřt a&nbsp;rozvařil se, usnul nepokojným spánkem.</span></p>
        <p class="chunk" data-nb-ref-number="277" id="chunk277" data-nb-words="71" data-nb-chars="401"><span class="idea" data-nb-ref-number="289" id="idea289" data-nb-words="71" data-nb-chars="401">Zdálo se&nbsp;mu, že&nbsp;si&nbsp;pozval nějakého nešiku řezníka a&nbsp;tomu že&nbsp;při nabíjení jitrnic praskají jitrnicová střívka. Potom zas, že&nbsp;řezník zapomněl udělat jelita, že&nbsp;se&nbsp;ztratil ovar a&nbsp;že se&nbsp;nedostává špejlů na&nbsp;jitrnice. Potom se&nbsp;mu&nbsp;zdálo něco o&nbsp;polním soudu, poněvadž ho&nbsp;chytli, když tahal z&nbsp;polní kuchyně kus masa. Nakonec viděl sám sebe, že&nbsp;visí na&nbsp;jedné lípě v&nbsp;aleji vojenského tábora v&nbsp;Brucku nad Litavou.</span></p>
        <p class="chunk" data-nb-ref-number="278" id="chunk278" data-nb-words="38" data-nb-chars="259"><span class="idea" data-nb-ref-number="290" id="idea290" data-nb-words="38" data-nb-chars="259">Když se&nbsp;Švejk probudil s&nbsp;probouzejícím se&nbsp;jitrem, které přišlo ve&nbsp;vůni vařených kávových konzerv ze&nbsp;všech rotných kuchyní, mechanicky, jako by&nbsp;právě skončil telefonní rozhovor, pověsil sluchátko a&nbsp;podnikl po&nbsp;kanceláři malou ranní procházku, přičemž si&nbsp;zpíval.</span></p>
        <p class="chunk" data-nb-ref-number="279" id="chunk279" data-nb-words="29" data-nb-chars="156"><span class="idea" data-nb-ref-number="291" id="idea291" data-nb-words="29" data-nb-chars="156">Začal hned zprostředka textu písně, jak voják se&nbsp;převleče za&nbsp;holku a&nbsp;jde za&nbsp;svou milou do&nbsp;mlýna, kde ho&nbsp;položí mlynář k&nbsp;dceři, ale předtím volá na&nbsp;mlynářku:</span></p>
        <p class="chunk" data-nb-ref-number="280" id="chunk280" data-nb-words="7" data-nb-chars="44"><em><span class="idea" data-nb-ref-number="292" id="idea292" data-nb-words="3" data-nb-chars="22">„Panímámo, dej večeři,<br></span>
<span class="idea" data-nb-ref-number="293" id="idea293" data-nb-words="4" data-nb-chars="22">ať&nbsp;ta&nbsp;holka povečeří.“</span></em></p>
        <p class="chunk" data-nb-ref-number="281" id="chunk281" data-nb-words="8" data-nb-chars="57"><span class="idea" data-nb-ref-number="294" id="idea294" data-nb-words="8" data-nb-chars="57">Mlynářka nakrmí podlého chlapa. A&nbsp;potom rodinná tragédie:</span></p>
        <p class="chunk" data-nb-ref-number="282" id="chunk282" data-nb-words="15" data-nb-chars="93"><em><span class="idea" data-nb-ref-number="295" id="idea295" data-nb-words="3" data-nb-chars="24">„Mlynářovic ráno vstali,<br></span>
<span class="idea" data-nb-ref-number="296" id="idea296" data-nb-words="4" data-nb-chars="24">na&nbsp;dveřích napsáno měli:<br></span>
<span class="idea" data-nb-ref-number="297" id="idea297" data-nb-words="4" data-nb-chars="21">‚Vaše dcera Anna Nána<br></span>
<span class="idea" data-nb-ref-number="298" id="idea298" data-nb-words="4" data-nb-chars="24">už&nbsp;není poctivá panna.‘“</span></em></p>
        <p class="chunk" data-nb-ref-number="283" id="chunk283" data-nb-words="22" data-nb-chars="128"><span class="idea" data-nb-ref-number="299" id="idea299" data-nb-words="22" data-nb-chars="128">Švejk vložil do&nbsp;konce písně tolik hlasu, že&nbsp;kancelář ožila, neboť se&nbsp;probudil účetní šikovatel Vaněk a&nbsp;tázal se, kolik je&nbsp;hodin.</span></p>
        <p class="chunk" data-nb-ref-number="284" id="chunk284" data-nb-words="5" data-nb-chars="41"><span class="idea" data-nb-ref-number="300" id="idea300" data-nb-words="5" data-nb-chars="41">„Právě před chvilkou odtroubili budíčka.“</span></p>
        <p class="chunk" data-nb-ref-number="285" id="chunk285" data-nb-words="48" data-nb-chars="274"><span class="idea" data-nb-ref-number="301" id="idea301" data-nb-words="48" data-nb-chars="274">„To vstanu až&nbsp;po&nbsp;kafi,“ rozhodl se&nbsp;Vaněk, který měl vždy na&nbsp;všechno dost času, „beztoho tak jako tak zas nás budou dnes sekýrovat s&nbsp;nějakým kvaltem a&nbsp;budou člověka honit zbytečně, jako včera s&nbsp;těmi konzervami…“ Vaněk zívl a&nbsp;optal se, zdali když přišel domů, dlouho neřečnil.</span></p>
        <p class="chunk" data-nb-ref-number="286" id="chunk286" data-nb-words="49" data-nb-chars="258"><span class="idea" data-nb-ref-number="302" id="idea302" data-nb-words="49" data-nb-chars="258">„Jen tak trochu z&nbsp;cesty,“ řekl Švejk, „pořád jste něco ze&nbsp;sebe vyrážel o&nbsp;nějakejch outvarech, že&nbsp;outvar není outvar a&nbsp;to, co&nbsp;není outvar, že&nbsp;je&nbsp;outvar a&nbsp;ten outvar že&nbsp;zas není outvar. Ale přemohlo vás to&nbsp;brzo a&nbsp;začal jste brzo chrápat, jako když řeže pilou.“</span></p>
        <p class="chunk" data-nb-ref-number="287" id="chunk287" data-nb-words="19" data-nb-chars="112"><span class="idea" data-nb-ref-number="303" id="idea303" data-nb-words="19" data-nb-chars="112">Švejk se&nbsp;zamlčel, prošel se&nbsp;ke&nbsp;dveřím a&nbsp;zpět ke&nbsp;kavalci účetního šikovatele, před kterým se&nbsp;zastavil a&nbsp;prohodil:</span></p>
        <p class="chunk" data-nb-ref-number="288" id="chunk288" data-nb-words="107" data-nb-chars="655"><span class="idea" data-nb-ref-number="304" id="idea304" data-nb-words="107" data-nb-chars="655">„Co se&nbsp;mý&nbsp;osoby týká, pane rechnungsfeldvébl, když jsem to&nbsp;slyšel, co&nbsp;vy&nbsp;jste vo&nbsp;těch outvarech povídal, tak jsem si&nbsp;vzpomněl na&nbsp;nějakýho Zátku, plynárníka; von byl na&nbsp;plynární stanici na&nbsp;Letný a&nbsp;rozsvěcoval a&nbsp;zas zhasínal lampy. Byl to&nbsp;osvětovej muž a&nbsp;chodíval po&nbsp;všech možnejch putykách na&nbsp;Letný, poněvadž mezi rozsvěcováním a&nbsp;zhasínáním lamp je&nbsp;dlouhá chvíle, a&nbsp;potom k&nbsp;ránu na&nbsp;plynárenské stanici vedl zrovna takový hovory jako vy, jenže ten zas říkal: ‚Kostka je&nbsp;hrana, proto je&nbsp;kostka hranatá.‘ Já&nbsp;to&nbsp;slyšel na&nbsp;vlastní voči, když mě&nbsp;jeden vožralej policajt předved pro znečištění ulice vomylem místo na&nbsp;policejní strážnici na&nbsp;plynárenskou strážnici.</span></p>
        <p class="chunk" data-nb-ref-number="289" id="chunk289" data-nb-words="62" data-nb-chars="365"><span class="idea" data-nb-ref-number="305" id="idea305" data-nb-words="62" data-nb-chars="365">A&nbsp;potom,“ řekl Švejk tiše, „to s&nbsp;tím Zátkou po&nbsp;čase skončilo moc špatně. Dal se&nbsp;do&nbsp;mariánský kongregace, chodil s&nbsp;nebeskýma kozama na&nbsp;kázání pátera Jemelky k&nbsp;Svatýmu Ignáci na&nbsp;Karlovo náměstí a&nbsp;zapomenul jednou zhasnout, když byli misionáři na&nbsp;Karláku u&nbsp;Svatýho Ignáce, plynový svítilny ve&nbsp;svým rajóně, takže tam hořel po&nbsp;ulicích plyn nepřetržitě po&nbsp;tři dny a&nbsp;noci.</span></p>
        <p class="chunk" data-nb-ref-number="290" id="chunk290" data-nb-words="58" data-nb-chars="357"><span class="idea" data-nb-ref-number="306" id="idea306" data-nb-words="58" data-nb-chars="357">To&nbsp;je&nbsp;velmi špatný,“ pokračoval Švejk, „když se&nbsp;najednou člověk začne plést do&nbsp;nějakýho filozofování, to&nbsp;vždycky smrdí delirium tremens. Před léty k&nbsp;nám přeložili od&nbsp;pětasedmdesátejch nějakýho majora Blühera. Ten vždy jednou za&nbsp;měsíc dal si&nbsp;nás zavolat a&nbsp;postavit do&nbsp;čtverce a&nbsp;rozjímal s&nbsp;námi, co&nbsp;je&nbsp;to&nbsp;vojenská vrchnost. Ten nepil nic jiného než slivovici.</span></p>
        <p class="chunk" data-nb-ref-number="291" id="chunk291" data-nb-words="178" data-nb-chars="1044"><span class="idea" data-nb-ref-number="307" id="idea307" data-nb-words="178" data-nb-chars="1044">‚Každej oficír, vojáci,‘ vykládal nám na&nbsp;dvoře v&nbsp;kasárnách, ‚je sám vod sebe nejdokonalejší bytost, která má&nbsp;stokrát tolik rozumu jako vy&nbsp;všichni dohromady. Nad oficíra si&nbsp;vůbec, vojáci, nic dokonalejšího nemůžete představit, i&nbsp;když byste na&nbsp;to&nbsp;mysleli po&nbsp;celej svůj život. Každej oficír je&nbsp;bytost nutná, kdežto vy&nbsp;jste, vojáci, jen bytosti pouze nahodilý, vy&nbsp;můžete existovat, ale nemusíte. Kdyby přišlo, vojáci, k&nbsp;vojně a&nbsp;vy jste padli za&nbsp;císaře pána, dobrá, tím by&nbsp;se&nbsp;moc nezměnilo, ale kdyby napřed pad váš oficír, teprve pak byste viděli, jak jste na&nbsp;něm závislí a&nbsp;jaká je&nbsp;to&nbsp;ztráta. Oficír musí existovat, a&nbsp;vy vlastně máte svou existenci jen vod pánů oficírů, vy&nbsp;od&nbsp;nich pocházíte, vy&nbsp;se&nbsp;bez oficírů neobejdete, vy&nbsp;se&nbsp;bez svý vojenský vrchnosti ani neuprdnete. Pro vás je&nbsp;oficír, vojáci, mravní zákon, ať&nbsp;tomu rozumíte, nebo ne, a&nbsp;poněvadž každej zákon musel mít svýho zákonodárce, vojáci, je&nbsp;to&nbsp;jen oficír, ke&nbsp;kterému se&nbsp;cítíte a&nbsp;musíte cítit být vším povinni a&nbsp;beze vší výjimky plnit každý jeho nařízení, byť i&nbsp;se vám to&nbsp;nezamlouvalo.‘</span></p>
        <p class="chunk" data-nb-ref-number="292" id="chunk292" data-nb-words="13" data-nb-chars="77"><span class="idea" data-nb-ref-number="308" id="idea308" data-nb-words="13" data-nb-chars="77">Potom jednou, když ukončil, chodil kolem čtverce a&nbsp;ptal se&nbsp;jednoho po&nbsp;druhým:</span></p>
        <p class="chunk" data-nb-ref-number="293" id="chunk293" data-nb-words="5" data-nb-chars="34"><span class="idea" data-nb-ref-number="309" id="idea309" data-nb-words="5" data-nb-chars="34">‚Co pociťuješ, když to&nbsp;přetáhneš?‘</span></p>
        <p class="chunk" data-nb-ref-number="294" id="chunk294" data-nb-words="74" data-nb-chars="437"><span class="idea" data-nb-ref-number="310" id="idea310" data-nb-words="74" data-nb-chars="437">Dávali takový zmatený vodpovědi, jako že&nbsp;to&nbsp;ještě nepřetáhli nebo že&nbsp;je&nbsp;jim po&nbsp;každým přetáhnutí špatně vod žaludku, jeden pociťoval kasárníka a&nbsp;tak dále. Ty&nbsp;všechny hned poroučel major Blüher vodvádět stranou, že&nbsp;potom vodpůldne budou dělat klenkübunky na&nbsp;dvoře za&nbsp;trest, že&nbsp;nedovedou se&nbsp;vyjádřit, co&nbsp;pociťujou. Než přišla řada na&nbsp;mě, vzpomněl jsem si, o&nbsp;čem on&nbsp;posledně s&nbsp;námi rozjímal, a&nbsp;když přišel ke&nbsp;mně, docela klidně jsem mu&nbsp;řek:</span></p>
        <p class="chunk" data-nb-ref-number="295" id="chunk295" data-nb-words="42" data-nb-chars="260"><span class="idea" data-nb-ref-number="311" id="idea311" data-nb-words="42" data-nb-chars="260">‚Poslušně hlásím, pane major, že&nbsp;když přetáhnu, pociťuju v&nbsp;sobě vždy jakejsi nepokoj, strach a&nbsp;výčitky svědomí. Jestli však, když dostanu přes čas, vrátím se&nbsp;v&nbsp;pořádku včas do&nbsp;kasáren, tu&nbsp;se&nbsp;mě&nbsp;zmocňuje nějakej blaživej pokoj, leze na&nbsp;mne vnitřní spokojenost.‘</span></p>
        <p class="chunk" data-nb-ref-number="296" id="chunk296" data-nb-words="11" data-nb-chars="56"><span class="idea" data-nb-ref-number="312" id="idea312" data-nb-words="11" data-nb-chars="56">Všechno se&nbsp;kolem smálo a&nbsp;major Blüher se&nbsp;na&nbsp;mne rozkřik:</span></p>
        <p class="chunk" data-nb-ref-number="297" id="chunk297" data-nb-words="17" data-nb-chars="105"><span class="idea" data-nb-ref-number="313" id="idea313" data-nb-words="17" data-nb-chars="105">‚Po tobě leda, chlape, lezou štěnice, když chrníš na&nbsp;kavalci. Von si, chlap mizerná, ještě dělá legraci.‘</span></p>
        <p class="chunk" data-nb-ref-number="298" id="chunk298" data-nb-words="10" data-nb-chars="53"><span class="idea" data-nb-ref-number="314" id="idea314" data-nb-words="10" data-nb-chars="53">A&nbsp;dostal jsem za&nbsp;to&nbsp;takový špangle, až&nbsp;jedna radost.“</span></p>
        <p class="chunk" data-nb-ref-number="299" id="chunk299" data-nb-words="42" data-nb-chars="231"><span class="idea" data-nb-ref-number="315" id="idea315" data-nb-words="42" data-nb-chars="231">„Na vojně to&nbsp;jinak nejde,“ řekl účetní šikovatel, protahuje se&nbsp;líně na&nbsp;své posteli, „to už&nbsp;je&nbsp;tak vžitý, ať&nbsp;odpovíš jak chceš, ať&nbsp;děláš co&nbsp;děláš, vždy nad tebou musí viset mračno a&nbsp;hromy začnou bít. Bez toho není možná disciplína.“</span></p>
        <p class="chunk" data-nb-ref-number="300" id="chunk300" data-nb-words="30" data-nb-chars="183"><span class="idea" data-nb-ref-number="316" id="idea316" data-nb-words="30" data-nb-chars="183">„Docela dobře řečeno,“ pravil Švejk. „Na to&nbsp;nikdy nezapomenu, jak zavřeli rekruta Pecha. Lajtnant od&nbsp;kumpanie byl nějakej Moc a&nbsp;ten si&nbsp;shromáždil rekruty a&nbsp;ptal se&nbsp;každýho, vodkud je.</span></p>
        <p class="chunk" data-nb-ref-number="301" id="chunk301" data-nb-words="186" data-nb-chars="1181"><span class="idea" data-nb-ref-number="317" id="idea317" data-nb-words="186" data-nb-chars="1181">‚Vy rekruti zelení, zatracení,‘ povídá k&nbsp;nim, ‚vy se&nbsp;musíte naučit vodpovídat jasně, přesně a&nbsp;jako když bičem mrská. Tak to&nbsp;začnem. Odkud jste, Pechu?‘ Pech byl inteligentní člověk a&nbsp;vodpověděl: ‚Dolní Bousov, Unter Bautzen, 267&nbsp;domů, 1936 obyvatelů českých, hejtmanství Jičín, okres Sobotka, bývalé panství Kost, farní chrám svaté Kateřiny ze&nbsp;14.&nbsp;století, obnovený hrabětem Václavem Vratislavem Netolickým, škola, pošta, telegraf, stanice české obchodní dráhy, cukrovar, mlýn s&nbsp;pilou, samota Valcha, šest výročních trhů.‘ A&nbsp;tu už&nbsp;po&nbsp;něm skočil lajtnant Moc a&nbsp;počal mu&nbsp;sázet jednu po&nbsp;druhý přes hubu a&nbsp;křičel: ‚Tu máš jeden výroční trh, tu&nbsp;máš druhej, třetí, čtvrtej, pátej, šestej.‘ A&nbsp;Pech, třebas byl rekrut, hlásil se&nbsp;k&nbsp;batalionsraportu. V&nbsp;kancelářích byla tenkrát taková veselá pakáž, tak napsala, že&nbsp;jde k&nbsp;batalionsraportu kvůli výročním trhům v&nbsp;Dolním Bousově. Batalionskomandantem byl major Rohell. ‚Also, was gibts?‘ otázal se&nbsp;Pecha a&nbsp;ten spustil: ‚Poslušně hlásím, pane majore, že&nbsp;v&nbsp;Dolním Bousově je&nbsp;šest výročních trhů.‘ Jak na&nbsp;něho major Rohell zařval, zadupal a&nbsp;hned ho&nbsp;dal odvést na&nbsp;magorku do&nbsp;vojenskýho špitálu, vod tý&nbsp;doby byl z&nbsp;Pecha nejhorší voják, samej trest.“</span></p>
        <p class="chunk" data-nb-ref-number="302" id="chunk302" data-nb-words="159" data-nb-chars="987"><span class="idea" data-nb-ref-number="318" id="idea318" data-nb-words="159" data-nb-chars="987">„Vojáky je&nbsp;těžko vychovávat,“ řekl účetní šikovatel Vaněk zívaje. „Voják, který nebyl na&nbsp;vojně potrestán, není voják. To&nbsp;snad platilo v&nbsp;míru, že&nbsp;voják, který si&nbsp;odbyl bez trestu svou službu, měl potom přednost v&nbsp;civilní službě. Dnes právě ti&nbsp;nejhorší vojáci, kteří jindy v&nbsp;míru nevylezli z&nbsp;arestu, jsou ve&nbsp;válce nejlepšími vojáky. Pamatuji se&nbsp;u&nbsp;osmé maršky na&nbsp;infanteristu Sylvanusa. Ten měl dřív trest za&nbsp;trestem, a&nbsp;jaké tresty. Neostýchal se&nbsp;ukrást kamarádovi poslední krejcar, a&nbsp;když přišel do&nbsp;gefechtu, tak první prostříhal dráthindrnisy, zajmul tři chlapy a&nbsp;jednoho hned po&nbsp;cestě odstřelil, že&nbsp;prý mu&nbsp;nedůvěřoval. Dostal velkou stříbrnou medaili, přišili mu&nbsp;dvě hvězdičky, a&nbsp;kdyby ho&nbsp;byli později nepověsili pod Duklou, byl by&nbsp;už&nbsp;dávno cuksfírou. Ale pověsit ho&nbsp;museli, poněvadž po&nbsp;jednom gefechtu přihlásil se&nbsp;na&nbsp;rekognoscírunk a&nbsp;nějaká druhá patrola od&nbsp;jiného regimentu ho&nbsp;našla, jak šacoval mrtvoly. Našli u&nbsp;něho asi osm hodinek a&nbsp;mnoho prstenů. Tak ho&nbsp;pověsili u&nbsp;štábu brigády.“</span></p>
        <p class="chunk" data-nb-ref-number="303" id="chunk303" data-nb-words="16" data-nb-chars="99"><span class="idea" data-nb-ref-number="319" id="idea319" data-nb-words="16" data-nb-chars="99">„Z&nbsp;toho je&nbsp;vidět,“ poznamenal moudře Švejk, „že každej voják si&nbsp;musí sám vydobejt svýho postavení.“</span></p>
        <p class="chunk" data-nb-ref-number="304" id="chunk304" data-nb-words="26" data-nb-chars="159"><span class="idea" data-nb-ref-number="320" id="idea320" data-nb-words="26" data-nb-chars="159">Ozval se&nbsp;telefon. Účetní šikovatel šel k&nbsp;telefonu a&nbsp;bylo rozeznat hlas nadporučíka Lukáše, který se&nbsp;ptal, co&nbsp;je&nbsp;s&nbsp;konzervami. Potom bylo slyšet nějaké výčitky.</span></p>
        <p class="chunk" data-nb-ref-number="305" id="chunk305" data-nb-words="77" data-nb-chars="490"><span class="idea" data-nb-ref-number="321" id="idea321" data-nb-words="77" data-nb-chars="490">„Doopravdy nejsou, pane obrlajtnant,“ křičel do&nbsp;telefonu Vaněk, „kdepak by&nbsp;byly, to&nbsp;je&nbsp;jen fantazie seshora od&nbsp;intendantstva. To&nbsp;bylo úplně zbytečné, ty&nbsp;lidi tam posílat. Já&nbsp;vám chtěl telefonovat.&nbsp;– Že&nbsp;jsem byl v&nbsp;kantýně? Kdože to&nbsp;povídal? Ten okultista kuchař z&nbsp;oficírmináže? Dovolil jsem si&nbsp;tam zajít. Víte, pane obrlajtnant, jak nazýval ten okultista tu&nbsp;paniku s&nbsp;těmi konzervami? ‚Hrůzy nezrozeného‘. Nikoliv, pane obrlajtnant, jsem úplně střízliv. Co&nbsp;dělá Švejk? Je&nbsp;zde. Mám ho&nbsp;zavolat?</span></p>
        <p class="chunk" data-nb-ref-number="306" id="chunk306" data-nb-words="22" data-nb-chars="123"><span class="idea" data-nb-ref-number="322" id="idea322" data-nb-words="22" data-nb-chars="123">Švejku, k&nbsp;telefonu,“ řekl účetní šikovatel a&nbsp;dodal tiše: „A&nbsp;kdyby se&nbsp;vás ptal, jak jsem přišel, tak řekněte, že&nbsp;v&nbsp;pořádku.“</span></p>
        <p class="chunk" data-nb-ref-number="307" id="chunk307" data-nb-words="3" data-nb-chars="17"><span class="idea" data-nb-ref-number="323" id="idea323" data-nb-words="3" data-nb-chars="17">Švejk u&nbsp;telefonu:</span></p>
        <p class="chunk" data-nb-ref-number="308" id="chunk308" data-nb-words="5" data-nb-chars="43"><span class="idea" data-nb-ref-number="324" id="idea324" data-nb-words="5" data-nb-chars="43">„Švejk, poslušně hlásím, pane obrlajtnant.“</span></p>
        <p class="chunk" data-nb-ref-number="309" id="chunk309" data-nb-words="12" data-nb-chars="65"><span class="idea" data-nb-ref-number="325" id="idea325" data-nb-words="12" data-nb-chars="65">„Poslyšte, Švejku, jak je&nbsp;to&nbsp;s&nbsp;těmi konzervami? Je&nbsp;to&nbsp;v&nbsp;pořádku?“</span></p>
        <p class="chunk" data-nb-ref-number="310" id="chunk310" data-nb-words="8" data-nb-chars="53"><span class="idea" data-nb-ref-number="326" id="idea326" data-nb-words="8" data-nb-chars="53">„Nejsou, pane obrlajtnant, ani potuchy po&nbsp;nich není.“</span></p>
        <p class="chunk" data-nb-ref-number="311" id="chunk311" data-nb-words="27" data-nb-chars="138"><span class="idea" data-nb-ref-number="327" id="idea327" data-nb-words="27" data-nb-chars="138">„Přál bych si, Švejku, abyste se&nbsp;vždy u&nbsp;mne ráno hlásil, dokud jsme v&nbsp;lágru. Jinak budete stále u&nbsp;mne, až&nbsp;pojedeme. Co&nbsp;jste dělal v&nbsp;noci?“</span></p>
        <p class="chunk" data-nb-ref-number="312" id="chunk312" data-nb-words="7" data-nb-chars="35"><span class="idea" data-nb-ref-number="328" id="idea328" data-nb-words="7" data-nb-chars="35">„Byl jsem u&nbsp;telefonu po&nbsp;celou noc.“</span></p>
        <p class="chunk" data-nb-ref-number="313" id="chunk313" data-nb-words="3" data-nb-chars="19"><span class="idea" data-nb-ref-number="329" id="idea329" data-nb-words="3" data-nb-chars="19">„Bylo něco nového?“</span></p>
        <p class="chunk" data-nb-ref-number="314" id="chunk314" data-nb-words="3" data-nb-chars="25"><span class="idea" data-nb-ref-number="330" id="idea330" data-nb-words="3" data-nb-chars="25">„Bylo, pane obrlajtnant.“</span></p>
        <p class="chunk" data-nb-ref-number="315" id="chunk315" data-nb-words="9" data-nb-chars="72"><span class="idea" data-nb-ref-number="331" id="idea331" data-nb-words="9" data-nb-chars="72">„Švejku, nezačínejte zas blbnout. Hlásil někdo odněkud něco důležitého?“</span></p>
        <p class="chunk" data-nb-ref-number="316" id="chunk316" data-nb-words="17" data-nb-chars="120"><span class="idea" data-nb-ref-number="332" id="idea332" data-nb-words="17" data-nb-chars="120">„Hlásili, pane obrlajtnant, ale až&nbsp;na&nbsp;devátou hodinu. Nechtěl jsem znepokojovat, pane obrlajtnant, byl jsem toho dalek.“</span></p>
        <p class="chunk" data-nb-ref-number="317" id="chunk317" data-nb-words="12" data-nb-chars="68"><span class="idea" data-nb-ref-number="333" id="idea333" data-nb-words="12" data-nb-chars="68">„Tak mně ksakru už&nbsp;řekněte, co&nbsp;je&nbsp;tak důležitého na&nbsp;devátou hodinu?“</span></p>
        <p class="chunk" data-nb-ref-number="318" id="chunk318" data-nb-words="3" data-nb-chars="33"><span class="idea" data-nb-ref-number="334" id="idea334" data-nb-words="3" data-nb-chars="33">„Telefonogram, pane obrlajtnant.“</span></p>
        <p class="chunk" data-nb-ref-number="319" id="chunk319" data-nb-words="4" data-nb-chars="27"><span class="idea" data-nb-ref-number="335" id="idea335" data-nb-words="4" data-nb-chars="27">„Já vám nerozumím, Švejku.“</span></p>
        <p class="chunk" data-nb-ref-number="320" id="chunk320" data-nb-words="18" data-nb-chars="115"><span class="idea" data-nb-ref-number="336" id="idea336" data-nb-words="18" data-nb-chars="115">„Já to&nbsp;mám napsáno, pane obrlajtnant: ‚Přijměte telefonogram. Kdo je&nbsp;u&nbsp;telefonu? Máš to? Čti,‘ nebo nějak podobně.“</span></p>
        <p class="chunk" data-nb-ref-number="321" id="chunk321" data-nb-words="21" data-nb-chars="109"><span class="idea" data-nb-ref-number="337" id="idea337" data-nb-words="21" data-nb-chars="109">„Krucifix, Švejku, s&nbsp;vámi je&nbsp;kříž. Řekněte mně obsah, nebo na&nbsp;vás skočím a&nbsp;dám vám takovou jednu. Tak co&nbsp;je?“</span></p>
        <p class="chunk" data-nb-ref-number="322" id="chunk322" data-nb-words="25" data-nb-chars="144"><span class="idea" data-nb-ref-number="338" id="idea338" data-nb-words="25" data-nb-chars="144">„Zas nějakej bešprechunk, pane obrlajtnant, dnes ráno v&nbsp;devět hodin u&nbsp;pana obršta. Chtěl jsem vás vzbudit v&nbsp;noci, ale pak jsem si&nbsp;to&nbsp;rozmyslel.“</span></p>
        <p class="chunk" data-nb-ref-number="323" id="chunk323" data-nb-words="36" data-nb-chars="219"><span class="idea" data-nb-ref-number="339" id="idea339" data-nb-words="36" data-nb-chars="219">„To byste se&nbsp;byl moh také opovážit burcovat mne kvůli každej hlouposti, když je&nbsp;na&nbsp;to&nbsp;dost času až&nbsp;ráno. Wieder eine Besprechung, der Teufel soli das alles buserieren! Pověste sluchátko, zavolejte mně k&nbsp;telefonu Vaňka.“</span></p>
        <p class="chunk" data-nb-ref-number="324" id="chunk324" data-nb-words="5" data-nb-chars="34"><span class="idea" data-nb-ref-number="340" id="idea340" data-nb-words="5" data-nb-chars="34">Účetní šikovatel Vaněk u&nbsp;telefonu:</span></p>
        <p class="chunk" data-nb-ref-number="325" id="chunk325" data-nb-words="4" data-nb-chars="46"><span class="idea" data-nb-ref-number="341" id="idea341" data-nb-words="4" data-nb-chars="46">„Rechnungsfeldwebel Vaněk, Herr Oberleutnant.“</span></p>
        <p class="chunk" data-nb-ref-number="326" id="chunk326" data-nb-words="51" data-nb-chars="298"><span class="idea" data-nb-ref-number="342" id="idea342" data-nb-words="51" data-nb-chars="298">„Vaňku, najděte mně okamžitě jiného pucfleka. Ten lotr Baloun mně do&nbsp;rána sežral všechnu čokoládu. Uvázat ho? Ne, dáme ho&nbsp;k&nbsp;saniterákům. Chlap je&nbsp;jako hora, tak může tahat raněné z&nbsp;gefechtu. Pošlu ho&nbsp;hned k&nbsp;vám. Vyřiďte to&nbsp;v&nbsp;regimentskanclaj a&nbsp;vraťte se&nbsp;hned ke&nbsp;kumpanii. Myslíte, že&nbsp;brzy pojedem?“</span></p>
        <p class="chunk" data-nb-ref-number="327" id="chunk327" data-nb-words="61" data-nb-chars="349"><span class="idea" data-nb-ref-number="343" id="idea343" data-nb-words="61" data-nb-chars="349">„Není žádný spěch, pane obrlajtnant. Když jsme měli ject s&nbsp;devátou marškumpanií, tak nás tahali celé čtyry dny za&nbsp;nos. S&nbsp;osmou jakbysmet. Jen s&nbsp;desátou to&nbsp;bylo lepší. To&nbsp;jsme byli felddienstfleck, v&nbsp;poledne jsme dostali rozkaz a&nbsp;večer jsme jeli, ale zato potom nás honili po&nbsp;celých Uhrách a&nbsp;nevěděli, jakou díru na&nbsp;kterém bojišti mají s&nbsp;námi ucpat.“</span></p>
        <p class="chunk" data-nb-ref-number="328" id="chunk328" data-nb-words="33" data-nb-chars="219"><span class="idea" data-nb-ref-number="344" id="idea344" data-nb-words="33" data-nb-chars="219">Během celé té&nbsp;doby, kdy nadporučík Lukáš stal se&nbsp;velitelem jedenácté marškumpačky, ocitl se&nbsp;ve&nbsp;stavu zvaném synkretismus, to&nbsp;jest ve&nbsp;filozofii, že&nbsp;usiloval rozpory pojmové vyrovnávati pomocí ústupků až&nbsp;k&nbsp;smíšení názorů.</span></p>
        <p class="chunk" data-nb-ref-number="329" id="chunk329" data-nb-words="3" data-nb-chars="21"><span class="idea" data-nb-ref-number="345" id="idea345" data-nb-words="3" data-nb-chars="21">Proto také odpověděl:</span></p>
        <p class="chunk" data-nb-ref-number="330" id="chunk330" data-nb-words="98" data-nb-chars="599"><span class="idea" data-nb-ref-number="346" id="idea346" data-nb-words="98" data-nb-chars="599">„Ano, může být, to&nbsp;už&nbsp;je&nbsp;tak. Nemyslíte tedy, že&nbsp;se&nbsp;dnes pojede? V&nbsp;devět hodin máme bešprechunk s&nbsp;panem obrštem.&nbsp;– A&nbsp;propos, víte o&nbsp;tom, že&nbsp;jste dienstführender? Já&nbsp;jen tak. Zjistěte mně… Počkejte, co&nbsp;byste mně měl zjistit…? Seznam šarží s&nbsp;udáním, odkdy slouží… Potom zásoby kumpanie. Nacionálnost? Ano, ano, to&nbsp;taky… Ale hlavně pošlete toho nového pucfleka… Co&nbsp;má&nbsp;dnes s&nbsp;manšaftem dělat fénrich Pleschner? Vorbereitung zum Abmarsch. Účty? Přijdu podepsat po&nbsp;mináži. Nikoho nepouštějte do&nbsp;města. Do&nbsp;kantýny v&nbsp;lágru? Po&nbsp;mináži na&nbsp;hodinu… Zavolejte sem Švejka!… Švejku, vy&nbsp;zůstanete zatím u&nbsp;telefonu.“</span></p>
        <p class="chunk" data-nb-ref-number="331" id="chunk331" data-nb-words="9" data-nb-chars="62"><span class="idea" data-nb-ref-number="347" id="idea347" data-nb-words="9" data-nb-chars="62">„Poslušně hlásím, pane obrlajtnant, že&nbsp;jsem ještě nepil kafé.“</span></p>
        <p class="chunk" data-nb-ref-number="332" id="chunk332" data-nb-words="19" data-nb-chars="109"><span class="idea" data-nb-ref-number="348" id="idea348" data-nb-words="19" data-nb-chars="109">„Tak si&nbsp;přinesete kafé a&nbsp;zůstanete tam v&nbsp;kanceláři u&nbsp;telefonu, dokud vás nezavolám. Víte, co&nbsp;je&nbsp;to&nbsp;ordonanc?“</span></p>
        <p class="chunk" data-nb-ref-number="333" id="chunk333" data-nb-words="4" data-nb-chars="28"><span class="idea" data-nb-ref-number="349" id="idea349" data-nb-words="4" data-nb-chars="28">„Běhá to, pane obrlajtnant.“</span></p>
        <p class="chunk" data-nb-ref-number="334" id="chunk334" data-nb-words="22" data-nb-chars="137"><span class="idea" data-nb-ref-number="350" id="idea350" data-nb-words="22" data-nb-chars="137">„Abyste tedy byl na&nbsp;místě, když vás zavolám. Řekněte ještě jednou Vaňkovi, ať&nbsp;pro mne vyhledá nějakého pucfleka. Švejku, haló, kde jste?“</span></p>
        <p class="chunk" data-nb-ref-number="335" id="chunk335" data-nb-words="6" data-nb-chars="45"><span class="idea" data-nb-ref-number="351" id="idea351" data-nb-words="6" data-nb-chars="45">„Zde, pane obrlajtnant, právě přinesli kafé.“</span></p>
        <p class="chunk" data-nb-ref-number="336" id="chunk336" data-nb-words="2" data-nb-chars="15"><span class="idea" data-nb-ref-number="352" id="idea352" data-nb-words="2" data-nb-chars="15">„Švejku, haló!“</span></p>
        <p class="chunk" data-nb-ref-number="337" id="chunk337" data-nb-words="7" data-nb-chars="50"><span class="idea" data-nb-ref-number="353" id="idea353" data-nb-words="7" data-nb-chars="50">„Slyším, pane obrlajtnant, kafé je&nbsp;úplně studený.“</span></p>
        <p class="chunk" data-nb-ref-number="338" id="chunk338" data-nb-words="23" data-nb-chars="120"><span class="idea" data-nb-ref-number="354" id="idea354" data-nb-words="23" data-nb-chars="120">„Vy už&nbsp;znáte dobře, co&nbsp;je&nbsp;to&nbsp;pucflek, Švejku. Prohlídněte si&nbsp;ho&nbsp;a&nbsp;potom mně to&nbsp;sdělte, co&nbsp;je&nbsp;to&nbsp;zač. Pověste sluchátko.“</span></p>
        <p class="chunk" data-nb-ref-number="339" id="chunk339" data-nb-words="23" data-nb-chars="128"><span class="idea" data-nb-ref-number="355" id="idea355" data-nb-words="23" data-nb-chars="128">Vaněk, srkaje černou kávu, do&nbsp;které si&nbsp;přilil rum z&nbsp;láhve s&nbsp;nápisem ‚Tinte‘ (kvůli vší opatrnosti), podíval se&nbsp;na&nbsp;Švejka a&nbsp;řekl:</span></p>
        <p class="chunk" data-nb-ref-number="340" id="chunk340" data-nb-words="22" data-nb-chars="143"><span class="idea" data-nb-ref-number="356" id="idea356" data-nb-words="22" data-nb-chars="143">„Ten náš obrlajtnant nějak křičí do&nbsp;toho telefonu, rozuměl jsem každému slovu. Vy&nbsp;musíte, Švejku, být velmi dobře známý s&nbsp;panem obrlajtnantem.“</span></p>
        <p class="chunk" data-nb-ref-number="341" id="chunk341" data-nb-words="80" data-nb-chars="450"><span class="idea" data-nb-ref-number="357" id="idea357" data-nb-words="80" data-nb-chars="450">„My jsme jedna ruka,“ odpověděl Švejk. „Jedna ruka druhou myje. My&nbsp;už&nbsp;jsme spolu moc toho prodělali. Kolikrát už&nbsp;nás chtěli vod sebe roztrhnout, ale zas jsme se&nbsp;sešli. Von se&nbsp;vždy na&nbsp;mě&nbsp;spoleh se&nbsp;vším, až&nbsp;se&nbsp;tomu kolikrát sám divím. Taky jste teď jistě slyšel, abych vám připomněl ještě jednou, že&nbsp;mu&nbsp;máte najít nějakýho novýho pucfleka a&nbsp;já že&nbsp;si&nbsp;ho&nbsp;musím prohlídnout a&nbsp;dát vo&nbsp;něm dobrozdání. Von pan obrlajtnant s&nbsp;každým pucflekem není spokojenej.“</span></p>
        <p class="chunk" data-nb-ref-number="342" id="chunk342" data-nb-words="47" data-nb-chars="329"><span class="idea" data-nb-ref-number="358" id="idea358" data-nb-words="47" data-nb-chars="329">Plukovník Schröder, když si&nbsp;na&nbsp;konferenci zavolal všechny důstojníky pochodového praporu, učinil tak opět s&nbsp;velkou láskou, aby se&nbsp;mohl vymluvit. Kromě toho bylo nutno učinit nějaké rozhodnutí v&nbsp;aféře jednoročního dobrovolníka Marka, který nechtěl čistit záchody a&nbsp;byl pro vzpouru poslán plukovníkem Schrödrem k&nbsp;divizijnímu soudu.</span></p>
        <p class="chunk" data-nb-ref-number="343" id="chunk343" data-nb-words="99" data-nb-chars="646"><span class="idea" data-nb-ref-number="359" id="idea359" data-nb-words="99" data-nb-chars="646">Od&nbsp;divizijního soudu přibyl právě včera v&nbsp;noci na&nbsp;hauptvachu, kde byl držen pod stráží. Současně s&nbsp;ním dodán byl do&nbsp;plukovní kanceláře přípis divizijního soudu, nesmírně zmatený, ve&nbsp;kterém se&nbsp;poukazuje na&nbsp;to, že&nbsp;v&nbsp;tomto případě nejde o&nbsp;vzpouru, poněvadž jednoroční dobrovolníci nemají čistit záchody, nicméně že&nbsp;však jde o&nbsp;superordinationsverletzung, kterýžto delikt může být prominut řádným chováním v&nbsp;poli. Z&nbsp;těchto důvodů že&nbsp;se&nbsp;obžalovaný jednoroční dobrovolník Marek posílá zpět k&nbsp;svému pluku a&nbsp;vyšetřování o&nbsp;porušení kázně zastavuje se&nbsp;až&nbsp;do&nbsp;konce války a&nbsp;že bude obnoveno při nejbližším přestupku, který spáchá jednoroční dobrovolník Marek.</span></p>
        <p class="chunk" data-nb-ref-number="344" id="chunk344" data-nb-words="194" data-nb-chars="1242"><span class="idea" data-nb-ref-number="360" id="idea360" data-nb-words="194" data-nb-chars="1242">Potom byl ještě druhý případ. S&nbsp;jednoročním dobrovolníkem Markem dodán byl současně na&nbsp;hauptvachu od&nbsp;divizijního soudu falešný četař Teveles, který se&nbsp;nedávno objevil u&nbsp;regimentu, kam byl poslán z&nbsp;nemocnice v&nbsp;Záhřebě. Měl velkou stříbrnou medaili, odznaky jednoročního dobrovolníka a&nbsp;tři hvězdičky. Vyprávěl o&nbsp;hrdinských činech 6.&nbsp;maršové roty na&nbsp;Srbsku a&nbsp;že zbyl z&nbsp;ní jen sám. Vyšetřováním bylo zjištěno, že&nbsp;s&nbsp;6.&nbsp;marškou na&nbsp;začátku války odešel skutečně nějaký Teveles, který však neměl práva jednoročního dobrovolníka. Vyžádána byla zpráva od&nbsp;brigády, ku&nbsp;které byla 6.&nbsp;marška přikomandýrována, když 2.&nbsp;prosince 1914 se&nbsp;utíkalo z&nbsp;Bělehradu, a&nbsp;zjištěno, že&nbsp;v&nbsp;seznamu navržených nebo vyznamenaných stříbrnými medailemi není žádný Teveles. Byl-li však pěšák Teveles povýšen v&nbsp;bělehradské válečné kampani za&nbsp;četaře, nedalo se&nbsp;naprosto zjistit, poněvadž celá 6.&nbsp;marškumpanie se&nbsp;ztratila u&nbsp;cerkve sv.&nbsp;Sávy v&nbsp;Bělehradě i&nbsp;se svými důstojníky. U&nbsp;divizijního soudu hájil se&nbsp;Teveles tím, že&nbsp;opravdu mu&nbsp;byla slíbena velká stříbrná medaile a&nbsp;že si&nbsp;ji&nbsp;proto v&nbsp;nemocnici koupil od&nbsp;jednoho Bosňáka. Co&nbsp;se&nbsp;týká prýmků jednoročního dobrovolníka, ty&nbsp;že&nbsp;si&nbsp;přišil v&nbsp;opilství a&nbsp;že je&nbsp;nosil dál proto, poněvadž byl stále opilý, maje úplavicí zeslabený organismus.</span></p>
        <p class="chunk" data-nb-ref-number="345" id="chunk345" data-nb-words="78" data-nb-chars="496"><span class="idea" data-nb-ref-number="361" id="idea361" data-nb-words="78" data-nb-chars="496">Když tedy začal bešprechunk před projednáním těchto dvou případů, sdělil plukovník Schröder, že&nbsp;je&nbsp;nutné častěji se&nbsp;stýkat před odjezdem, který nedá na&nbsp;sebe dlouho čekat. Bylo mu&nbsp;sděleno z&nbsp;brigády, že&nbsp;očekávají se&nbsp;rozkazy z&nbsp;divize. Mužstvo ať&nbsp;je&nbsp;pohotové a&nbsp;kumpaniekomandanti ať&nbsp;bedlivě se&nbsp;starají o&nbsp;to, aby nikdo nescházel. Opakoval potom ještě jednou všechno to, co&nbsp;přednášel včera. Podal opět přehled válečných událostí a&nbsp;že nic nesmí potlačit ve&nbsp;vojsku bojovnou povahu a&nbsp;válečnou podnikavost.</span></p>
        <p class="chunk" data-nb-ref-number="346" id="chunk346" data-nb-words="27" data-nb-chars="172"><span class="idea" data-nb-ref-number="362" id="idea362" data-nb-words="27" data-nb-chars="172">Na&nbsp;stole byla připevněna před ním mapa bojiště s&nbsp;praporky na&nbsp;špendlíkách, ale praporky byly přeházeny a&nbsp;fronty posunuty. Vytažené špendlíky s&nbsp;praporky válely se&nbsp;pod stolem.</span></p>
        <p class="chunk" data-nb-ref-number="347" id="chunk347" data-nb-words="45" data-nb-chars="292"><span class="idea" data-nb-ref-number="363" id="idea363" data-nb-words="45" data-nb-chars="292">Celé bojiště hrozně zřídil v&nbsp;noci kocour, kterého si&nbsp;chovali písaři v&nbsp;plukovní kanceláři a&nbsp;který, když se&nbsp;v&nbsp;noci vydělal na&nbsp;rakousko-uherské bojiště, chtěl lejno zahrabat, vytahal praporky a&nbsp;rozmazal lejno po&nbsp;všech pozicích, nacíkal na&nbsp;fronty a&nbsp;brückenkopfy a&nbsp;zaneřádil všechny armádní sbory.</span></p>
        <p class="chunk" data-nb-ref-number="348" id="chunk348" data-nb-words="5" data-nb-chars="42"><span class="idea" data-nb-ref-number="364" id="idea364" data-nb-words="5" data-nb-chars="42">Plukovník Schröder byl velice krátkozraký.</span></p>
        <p class="chunk" data-nb-ref-number="349" id="chunk349" data-nb-words="16" data-nb-chars="106"><span class="idea" data-nb-ref-number="365" id="idea365" data-nb-words="16" data-nb-chars="106">Důstojníci pochodového praporu se&nbsp;zájmem se&nbsp;dívali, jak prst plukovníka Schrödra blíží se&nbsp;k&nbsp;těm hromádkám.</span></p>
        <p class="chunk" data-nb-ref-number="350" id="chunk350" data-nb-words="33" data-nb-chars="209"><span class="idea" data-nb-ref-number="366" id="idea366" data-nb-words="33" data-nb-chars="209">„Odtud, pánové, k&nbsp;Sokalu na&nbsp;Bug,“ řekl plukovník Schröder věštecky a&nbsp;posunul ukazováček po&nbsp;paměti ke&nbsp;Karpatům, přičemž zabořil jej do&nbsp;jedné z&nbsp;těch hromádek, jak se&nbsp;kocour staral udělat mapu bojiště plastickou.</span></p>
        <p class="chunk" data-nb-ref-number="351" id="chunk351" data-nb-words="16" data-nb-chars="82"><span class="idea" data-nb-ref-number="367" id="idea367" data-nb-words="16" data-nb-chars="82">„Was ist das, meine Herren?“ otázal se&nbsp;s&nbsp;údivem, když se&nbsp;mu&nbsp;cosi nalepilo na&nbsp;prst.</span></p>
        <p class="chunk" data-nb-ref-number="352" id="chunk352" data-nb-words="11" data-nb-chars="95"><span class="idea" data-nb-ref-number="368" id="idea368" data-nb-words="11" data-nb-chars="95">„Wahrscheinlich Katzendreck, Herr Oberst,“ odpověděl za&nbsp;všechny velice zdvořile hejtman Ságner.</span></p>
        <p class="chunk" data-nb-ref-number="353" id="chunk353" data-nb-words="24" data-nb-chars="154"><span class="idea" data-nb-ref-number="369" id="idea369" data-nb-words="24" data-nb-chars="154">Plukovník Schröder vyrazil do&nbsp;kanceláře vedle, odkud bylo slyšet hrozné hřmění a&nbsp;hromování s&nbsp;příšernou hrozbou, že&nbsp;jim to&nbsp;dá&nbsp;všechno vylízat po&nbsp;kocourovi.</span></p>
        <p class="chunk" data-nb-ref-number="354" id="chunk354" data-nb-words="42" data-nb-chars="274"><span class="idea" data-nb-ref-number="370" id="idea370" data-nb-words="42" data-nb-chars="274">Výslech byl krátký. Zjistilo se, že&nbsp;kocoura před čtrnácti dny přitáhl do&nbsp;kanceláře nejmladší písař Zwiebelfisch. Po&nbsp;tomto zjištění sebral Zwiebelfisch svých pět švestek a&nbsp;starší písař ho&nbsp;odvedl na&nbsp;hauptvachu, kde bude tak dlouho sedět, až&nbsp;do&nbsp;dalšího rozkazu pana plukovníka.</span></p>
        <p class="chunk" data-nb-ref-number="355" id="chunk355" data-nb-words="31" data-nb-chars="214"><span class="idea" data-nb-ref-number="371" id="idea371" data-nb-words="31" data-nb-chars="214">Tím byla vlastně ukončena celá konference. Když se&nbsp;vrátil plukovník Schröder celý rudý v&nbsp;obličeji k&nbsp;důstojnickému sboru, zapomněl, že&nbsp;má&nbsp;ještě porokovat o&nbsp;osudu jednoročního dobrovolníka Marka a&nbsp;lžičetaře Tevelesa.</span></p>
        <p class="chunk" data-nb-ref-number="356" id="chunk356" data-nb-words="3" data-nb-chars="18"><span class="idea" data-nb-ref-number="372" id="idea372" data-nb-words="3" data-nb-chars="18">Řekl zcela krátce:</span></p>
        <p class="chunk" data-nb-ref-number="357" id="chunk357" data-nb-words="13" data-nb-chars="85"><span class="idea" data-nb-ref-number="373" id="idea373" data-nb-words="13" data-nb-chars="85">„Prosím pány důstojníky, aby byli pohotově a&nbsp;vyčkávali další mé&nbsp;rozkazy a&nbsp;instrukce.“</span></p>
        <p class="chunk" data-nb-ref-number="358" id="chunk358" data-nb-words="36" data-nb-chars="222"><span class="idea" data-nb-ref-number="374" id="idea374" data-nb-words="36" data-nb-chars="222">A&nbsp;tak zůstali dál jednoroční dobrovolník i&nbsp;Teveles pod stráží na&nbsp;hauptvaše, a&nbsp;když později k&nbsp;nim přibyl Zwiebelfisch, mohli si&nbsp;zahrát mariáš a&nbsp;po mariáši obtěžovat své strážce žádostí, aby jim vychytali blechy na&nbsp;slamníku.</span></p>
        <p class="chunk" data-nb-ref-number="359" id="chunk359" data-nb-words="72" data-nb-chars="410"><span class="idea" data-nb-ref-number="375" id="idea375" data-nb-words="72" data-nb-chars="410">Potom tam ještě k&nbsp;nim strčili frajtra Peroutku od&nbsp;13.&nbsp;marškumpanie, který, když se&nbsp;včera rozšířila pověst po&nbsp;lágru, že&nbsp;se&nbsp;jede na&nbsp;pozici, se&nbsp;ztratil a&nbsp;byl ráno patrolou objeven u&nbsp;Bílé růže v&nbsp;Brucku. Vymlouval se, že&nbsp;chtěl před odjezdem prohlédnout známý skleník hraběte Harracha u&nbsp;Brucku a&nbsp;na zpáteční cestě že&nbsp;zabloudil, a&nbsp;teprve ráno celý unavený že&nbsp;dorazil k&nbsp;Bílé růži. (Zatím spal s&nbsp;Růženkou od&nbsp;Bílé růže.)</span></p>
        <p class="chunk" data-nb-ref-number="360" id="chunk360" data-nb-words="78" data-nb-chars="519"><span class="idea" data-nb-ref-number="376" id="idea376" data-nb-words="78" data-nb-chars="519">Situace byla stále nevyjasněnou. Pojede se, nebo se&nbsp;nepojede. Švejk u&nbsp;telefonu v&nbsp;kanceláři 11.&nbsp;maršky vyslechl nejrůznější názory, pesimistické i&nbsp;optimistické. 12.&nbsp;marškumpanie telefonovala, že&nbsp;prý někdo z&nbsp;kanceláře slyšel, že&nbsp;se&nbsp;bude čekat až&nbsp;na&nbsp;cvičení ve&nbsp;střelbě s&nbsp;pohyblivými figurami a&nbsp;že se&nbsp;pojede až&nbsp;po&nbsp;feldmäßigschießübungách. Tento optimistický názor nesdílela 13.&nbsp;marškumpačka, která telefonovala, že&nbsp;právě se&nbsp;vrátil kaprál Havlík z&nbsp;města a&nbsp;slyšel od&nbsp;jednoho železničního zřízence, že&nbsp;už&nbsp;vozy jsou na&nbsp;stanici.</span></p>
        <p class="chunk" data-nb-ref-number="361" id="chunk361" data-nb-words="21" data-nb-chars="131"><span class="idea" data-nb-ref-number="377" id="idea377" data-nb-words="21" data-nb-chars="131">Vaněk vytrhl Švejkovi sluchátko z&nbsp;ruky a&nbsp;křičel rozčileně, že&nbsp;ajznboňáci vědí starého kozla, teď že&nbsp;byl právě v&nbsp;plukovní kanceláři.</span></p>
        <p class="chunk" data-nb-ref-number="362" id="chunk362" data-nb-words="21" data-nb-chars="123"><span class="idea" data-nb-ref-number="378" id="idea378" data-nb-words="21" data-nb-chars="123">Švejk setrvával u&nbsp;telefonu s&nbsp;opravdovou láskou a&nbsp;na všechny otázky, co&nbsp;je&nbsp;nového, odpovídal, že&nbsp;se&nbsp;ještě nic určitého neví.</span></p>
        <p class="chunk" data-nb-ref-number="363" id="chunk363" data-nb-words="8" data-nb-chars="60"><span class="idea" data-nb-ref-number="379" id="idea379" data-nb-words="8" data-nb-chars="60">Takovým způsobem odpověděl též na&nbsp;otázku nadporučíka Lukáše:</span></p>
        <p class="chunk" data-nb-ref-number="364" id="chunk364" data-nb-words="5" data-nb-chars="21"><span class="idea" data-nb-ref-number="380" id="idea380" data-nb-words="5" data-nb-chars="21">„Co je&nbsp;u&nbsp;vás nového?“</span></p>
        <p class="chunk" data-nb-ref-number="365" id="chunk365" data-nb-words="10" data-nb-chars="74"><span class="idea" data-nb-ref-number="381" id="idea381" data-nb-words="10" data-nb-chars="74">„Ještě se&nbsp;nic určitého neví, pane obrlajtnant,“ stereotypně odvětil Švejk.</span></p>
        <p class="chunk" data-nb-ref-number="366" id="chunk366" data-nb-words="4" data-nb-chars="29"><span class="idea" data-nb-ref-number="382" id="idea382" data-nb-words="4" data-nb-chars="29">„Vy vole, pověste sluchátko.“</span></p>
        <p class="chunk" data-nb-ref-number="367" id="chunk367" data-nb-words="29" data-nb-chars="196"><span class="idea" data-nb-ref-number="383" id="idea383" data-nb-words="29" data-nb-chars="196">Potom přišla řada telefonogramů, které Švejk přijal po&nbsp;delším nedorozumění. Předně ten, který mu&nbsp;nemohl být diktován v&nbsp;noci, když nezavěsil sluchátko a&nbsp;spal, týkající se&nbsp;očkovaných a&nbsp;neočkovaných.</span></p>
        <p class="chunk" data-nb-ref-number="368" id="chunk368" data-nb-words="12" data-nb-chars="81"><span class="idea" data-nb-ref-number="384" id="idea384" data-nb-words="12" data-nb-chars="81">Potom zas zpožděný telefonogram o&nbsp;konzervách, což bylo již včera večer vyjasněno.</span></p>
        <p class="chunk" data-nb-ref-number="369" id="chunk369" data-nb-words="9" data-nb-chars="66"><span class="idea" data-nb-ref-number="385" id="idea385" data-nb-words="9" data-nb-chars="66">Pak telefonogram po&nbsp;všech bataliónech, kumpaniích a&nbsp;částech pluku:</span></p>
        <p class="chunk" data-nb-ref-number="370" id="chunk370" data-nb-words="5" data-nb-chars="36"><span class="idea" data-nb-ref-number="386" id="idea386" data-nb-words="5" data-nb-chars="36"><em>Kopie telefonogramů brigády No&nbsp;75692</em></span></p>
        <p class="chunk" data-nb-ref-number="371" id="chunk371" data-nb-words="4" data-nb-chars="23"><span class="idea" data-nb-ref-number="387" id="idea387" data-nb-words="4" data-nb-chars="23"><em>Příkaz brigádě čís. 172</em></span></p>
        <p class="chunk" data-nb-ref-number="372" id="chunk372" data-nb-words="33" data-nb-chars="225"><span class="idea" data-nb-ref-number="388" id="idea388" data-nb-words="33" data-nb-chars="225"><em>Při výkazech o&nbsp;hospodářství polních kuchyní sleduje tento pořádek při vyjmenování produktů spotřebovaných: 1.&nbsp;maso, 2.&nbsp;konzervy, 3.&nbsp;zelenina čerstvá, 4.&nbsp;sušená zelenina, 5.&nbsp;rýže, 6.&nbsp;makaróny, 7.&nbsp;kroupy a&nbsp;krupice, 8.&nbsp;brambory,</em></span></p>
        <p class="chunk" data-nb-ref-number="373" id="chunk373" data-nb-words="8" data-nb-chars="57"><em><span class="idea" data-nb-ref-number="389" id="idea389" data-nb-words="2" data-nb-chars="17">místo dřívějšího:<br></span>
<span class="idea" data-nb-ref-number="390" id="idea390" data-nb-words="6" data-nb-chars="40">4.&nbsp;sušená zelenina,&nbsp;5. čerstvá zelenina.</span></em></p>
        <p class="chunk" data-nb-ref-number="374" id="chunk374" data-nb-words="16" data-nb-chars="116"><span class="idea" data-nb-ref-number="391" id="idea391" data-nb-words="16" data-nb-chars="116">Když to&nbsp;přečetl Švejk účetnímu šikovateli, prohlásil Vaněk slavnostně, že&nbsp;takové telefonogramy se&nbsp;házejí do&nbsp;latríny:</span></p>
        <p class="chunk" data-nb-ref-number="375" id="chunk375" data-nb-words="19" data-nb-chars="94"><span class="idea" data-nb-ref-number="392" id="idea392" data-nb-words="19" data-nb-chars="94">„To si&nbsp;vymyslil nějaký blbec u&nbsp;štábu armády, a&nbsp;už to&nbsp;jde na&nbsp;všechny divize a&nbsp;brigády a&nbsp;pluky.“</span></p>
        <p class="chunk" data-nb-ref-number="376" id="chunk376" data-nb-words="24" data-nb-chars="140"><span class="idea" data-nb-ref-number="393" id="idea393" data-nb-words="24" data-nb-chars="140">Potom přijal Švejk ještě jeden telefonogram, který byl tak rychle diktován, že&nbsp;Švejk z&nbsp;toho zachytil na&nbsp;blok jen to, co&nbsp;vypadalo jako šifra:</span></p>
        <p class="chunk" data-nb-ref-number="377" id="chunk377" data-nb-words="14" data-nb-chars="95"><span class="idea" data-nb-ref-number="394" id="idea394" data-nb-words="14" data-nb-chars="95"><em>In der Folge genauer erlaubt gewesen oder das selbst einem hingegen immerhin eingeholet werden.</em></span></p>
        <p class="chunk" data-nb-ref-number="378" id="chunk378" data-nb-words="44" data-nb-chars="259"><span class="idea" data-nb-ref-number="395" id="idea395" data-nb-words="44" data-nb-chars="259">„To jsou všechno zbytečnosti,“ řekl Vaněk, když se&nbsp;Švejk nehorázně divil, co&nbsp;napsal, a&nbsp;třikrát za&nbsp;sebou si&nbsp;to&nbsp;hlasitě předčítal, „samé hlouposti, ačkoliv čertví, může to&nbsp;být také šifrováno, ale na&nbsp;to&nbsp;nejsme u&nbsp;nás u&nbsp;kumpanie zařízeni. To&nbsp;se&nbsp;může také zahodit.“</span></p>
        <p class="chunk" data-nb-ref-number="379" id="chunk379" data-nb-words="31" data-nb-chars="198"><span class="idea" data-nb-ref-number="396" id="idea396" data-nb-words="31" data-nb-chars="198">„Já si&nbsp;to&nbsp;taky myslím,“ řekl Švejk, „kdybych voznámil panu obrlajtnantovi, že&nbsp;má&nbsp;‚in der Folge genauer erlaubt gewesen oder das selbst einem hingegen immerhin eingeholet werden‘, ještě by&nbsp;se&nbsp;urazil.</span></p>
        <p class="chunk" data-nb-ref-number="380" id="chunk380" data-nb-words="205" data-nb-chars="1101"><span class="idea" data-nb-ref-number="397" id="idea397" data-nb-words="205" data-nb-chars="1101">Někdo je&nbsp;vám nedůtklivý až&nbsp;hrůza,“ pokračoval Švejk, zahořuje se&nbsp;opět ve&nbsp;vzpomínky. „Jednou jsem jel z&nbsp;Vysočan elektrikou do&nbsp;Prahy a&nbsp;v&nbsp;Libni k&nbsp;nám přised nějakej pan Novotný. Jakmile jsem ho&nbsp;poznal, šel jsem k&nbsp;němu na&nbsp;plošinu a&nbsp;dal jsem se&nbsp;s&nbsp;ním do&nbsp;hovoru, že&nbsp;jsme oba z&nbsp;Dražova. On&nbsp;se&nbsp;ale na&nbsp;mne rozkřik, abych ho&nbsp;neobtěžoval, že&nbsp;prý mne nezná. Já&nbsp;jsem mu&nbsp;to&nbsp;začal vysvětlovat, aby se&nbsp;jen upamatoval, že&nbsp;jsem jako malej hoch k&nbsp;němu chodil s&nbsp;matkou, která se&nbsp;jmenovala Antonie, otec že&nbsp;se&nbsp;jmenoval Prokop a&nbsp;byl šafářem. Ani potom nechtěl nic vědět o&nbsp;tom, že&nbsp;se&nbsp;známe. Tak jsem mu&nbsp;ještě řekl bližší podrobnosti, že&nbsp;v&nbsp;Dražově byli dva Novotní, Tonda a&nbsp;Josef. On&nbsp;že&nbsp;je&nbsp;ten Josef, že&nbsp;mně psali o&nbsp;něm z&nbsp;Dražova, že&nbsp;postřelil svou ženu, když ho&nbsp;kárala z&nbsp;pití. A&nbsp;tu se&nbsp;vám von rozpřáh, já&nbsp;jsem se&nbsp;uhnul a&nbsp;on rozbil tabuli na&nbsp;přední plošině, tu&nbsp;velkou před řidičem. Tak nás vysadili, vodvedli a&nbsp;na komisařství se&nbsp;ukázalo, že&nbsp;byl proto tak nedůtklivý, poněvadž vůbec se&nbsp;nejmenoval Josef Novotný, ale Eduard Doubrava, a&nbsp;byl z&nbsp;Montgomery v&nbsp;Americe a&nbsp;zde byl navštívit příbuzný, ze&nbsp;kterých pocházela jeho rodina.“</span></p>
        <p class="chunk" data-nb-ref-number="381" id="chunk381" data-nb-words="25" data-nb-chars="153"><span class="idea" data-nb-ref-number="398" id="idea398" data-nb-words="25" data-nb-chars="153">Telefon přerušil jeho vypravování a&nbsp;nějaký chraplavý hlas z&nbsp;oddílu strojních pušek se&nbsp;opět tázal, zdali se&nbsp;pojede. Je&nbsp;prý ráno bešprechunk u&nbsp;pana obršta.</span></p>
        <p class="chunk" data-nb-ref-number="382" id="chunk382" data-nb-words="35" data-nb-chars="216"><span class="idea" data-nb-ref-number="399" id="idea399" data-nb-words="35" data-nb-chars="216">Ve&nbsp;dveřích se&nbsp;objevil celý bledý kadet Biegler, největší blbec u&nbsp;kumpanie, poněvadž v&nbsp;jednoročácké škole se&nbsp;snažil vyniknout svými vědomostmi. Kývl Vaňkovi, aby za&nbsp;ním vyšel na&nbsp;chodbu, kde s&nbsp;ním měl dlouhou rozmluvu.</span></p>
        <p class="chunk" data-nb-ref-number="383" id="chunk383" data-nb-words="7" data-nb-chars="43"><span class="idea" data-nb-ref-number="400" id="idea400" data-nb-words="7" data-nb-chars="43">Když se&nbsp;Vaněk vrátil, usmíval se&nbsp;pohrdlivě.</span></p>
        <p class="chunk" data-nb-ref-number="384" id="chunk384" data-nb-words="52" data-nb-chars="316"><span class="idea" data-nb-ref-number="401" id="idea401" data-nb-words="52" data-nb-chars="316">„Je to&nbsp;kus vola,“ řekl k&nbsp;Švejkovi, „tady u&nbsp;naší maršky máme ale exempláře. Byl taky u&nbsp;bešprechunku, a&nbsp;když se&nbsp;rozcházeli, tak nařídil pan obrlajtnant, aby všichni cukskomandanti udělali kvérvizitu a&nbsp;aby byli přísní. A&nbsp;teď se&nbsp;mne přijde zeptat, jestli má&nbsp;dát uvázat Žlábka, poněvadž ten si&nbsp;vypucoval kvér petrolejem.“</span></p>
        <p class="chunk" data-nb-ref-number="385" id="chunk385" data-nb-words="3" data-nb-chars="18"><span class="idea" data-nb-ref-number="402" id="idea402" data-nb-words="3" data-nb-chars="18">Vaněk se&nbsp;rozčílil.</span></p>
        <p class="chunk" data-nb-ref-number="386" id="chunk386" data-nb-words="40" data-nb-chars="221"><span class="idea" data-nb-ref-number="403" id="idea403" data-nb-words="40" data-nb-chars="221">„Na takovou blbost se&nbsp;mne ptá, když ví, že&nbsp;se&nbsp;jede do&nbsp;pole. Však si&nbsp;to&nbsp;pan obrlajtnant včera dobře rozmyslil s&nbsp;tím uvázáním svého pucfleka. Taky jsem ale tomu mláděti řek, aby si&nbsp;dobře rozmyslil dělat z&nbsp;manšaftu zvířata.“</span></p>
        <p class="chunk" data-nb-ref-number="387" id="chunk387" data-nb-words="18" data-nb-chars="116"><span class="idea" data-nb-ref-number="404" id="idea404" data-nb-words="18" data-nb-chars="116">„Když už&nbsp;mluvíte o&nbsp;tom pucflekovi,“ řekl Švejk, „nevíte snad, jestli jste už&nbsp;nějakého sehnal pro pana obrlajtnanta?“</span></p>
        <p class="chunk" data-nb-ref-number="388" id="chunk388" data-nb-words="68" data-nb-chars="358"><span class="idea" data-nb-ref-number="405" id="idea405" data-nb-words="68" data-nb-chars="358">„Mějte fištrón,“ odpověděl Vaněk, „na všechno je&nbsp;dost času, ostatně já&nbsp;myslím, že&nbsp;si&nbsp;pan obrlajtnant na&nbsp;Balouna zvykne, tu&nbsp;a&nbsp;tam mu&nbsp;něco ještě sežere a&nbsp;pak ho&nbsp;to&nbsp;taky pustí, až&nbsp;budem v&nbsp;poli. Tam často nebudou mít co&nbsp;žrát oba. Když řeknu, že&nbsp;Baloun zůstane, tak se&nbsp;nedá nic dělat. To&nbsp;je&nbsp;moje starost a&nbsp;do toho nemá pan obrlajtnant co&nbsp;mluvit. Jen žádný spěch.“</span></p>
        <p class="chunk" data-nb-ref-number="389" id="chunk389" data-nb-words="9" data-nb-chars="41"><span class="idea" data-nb-ref-number="406" id="idea406" data-nb-words="9" data-nb-chars="41">Vaněk lehl si&nbsp;opět na&nbsp;svou postel a&nbsp;řekl:</span></p>
        <p class="chunk" data-nb-ref-number="390" id="chunk390" data-nb-words="8" data-nb-chars="62"><span class="idea" data-nb-ref-number="407" id="idea407" data-nb-words="8" data-nb-chars="62">„Švejku, vypravujte mně nějakou anekdotu z&nbsp;vojenského života.“</span></p>
        <p class="chunk" data-nb-ref-number="391" id="chunk391" data-nb-words="15" data-nb-chars="78"><span class="idea" data-nb-ref-number="408" id="idea408" data-nb-words="15" data-nb-chars="78">„To by&nbsp;šlo,“ odpověděl Švejk, „ale bojím se, že&nbsp;zas bude někdo na&nbsp;nás zvonit.“</span></p>
        <p class="chunk" data-nb-ref-number="392" id="chunk392" data-nb-words="9" data-nb-chars="68"><span class="idea" data-nb-ref-number="409" id="idea409" data-nb-words="9" data-nb-chars="68">„Tak to&nbsp;vypněte, Švejku, odšroubujte vedení nebo sejměte sluchátko.“</span></p>
        <p class="chunk" data-nb-ref-number="393" id="chunk393" data-nb-words="37" data-nb-chars="225"><span class="idea" data-nb-ref-number="410" id="idea410" data-nb-words="37" data-nb-chars="225">„Dobrá,“ řekl Švejk, snímaje sluchátko, „já vám povím něco, co&nbsp;se&nbsp;hodí do&nbsp;týhle situace, jenže tenkrát místo vopravdový vojny byly jen manévry a&nbsp;byla taky taková panika jako dnes, poněvadž se&nbsp;nevědělo, kdy vyrazíme z&nbsp;kasáren.</span></p>
        <p class="chunk" data-nb-ref-number="394" id="chunk394" data-nb-words="130" data-nb-chars="756"><span class="idea" data-nb-ref-number="411" id="idea411" data-nb-words="130" data-nb-chars="756">Sloužil se&nbsp;mnou nějakej poříckej Šic, hodnej člověk, ale nábožnej a&nbsp;bojácnej. Ten si&nbsp;představoval, že&nbsp;manévry jsou něco hroznýho, že&nbsp;lidi na&nbsp;nich padají žízní a&nbsp;saniteráci že&nbsp;to&nbsp;sbírají jako padavky na&nbsp;marši. Proto pil do&nbsp;zásoby, a&nbsp;když jsme vyrazili na&nbsp;manévry z&nbsp;kasáren a&nbsp;přišli k&nbsp;Mníšku, tak říkal: ‚Já to, hoši, nevydržím, mě&nbsp;může zachránit jen sám pámbůh.‘ Potom jsme přišli k&nbsp;Hořovicům a&nbsp;tam jsme měli dva dny rast, poněvadž to&nbsp;byla nějaká mejlka a&nbsp;my jsme šli tak rychle kupředu, že&nbsp;bychom byli s&nbsp;ostatníma regimentama, který šly s&nbsp;námi po&nbsp;flíglech, zajali celej nepřátelskej štáb, což by&nbsp;byla bejvala vostuda, poněvadž náš armádní sbor měl to&nbsp;prosrat a&nbsp;nepřítel vyhrát, poněvadž u&nbsp;nepřátel bylo jedno utahaný arciknížátko. Tak ten Šic proved tohle:</span></p>
        <p class="chunk" data-nb-ref-number="395" id="chunk395" data-nb-words="134" data-nb-chars="731"><span class="idea" data-nb-ref-number="412" id="idea412" data-nb-words="134" data-nb-chars="731">Když jsme lágrovali, sebral se&nbsp;a&nbsp;šel si&nbsp;něco koupit do&nbsp;nějaký vesnice za&nbsp;Hořovicema a&nbsp;vracel se&nbsp;k&nbsp;polednímu do&nbsp;lágru. Horko bylo, napařenej byl taky akorát, a&nbsp;tu uviděl na&nbsp;cestě sloup, na&nbsp;sloupu byla skřínka a&nbsp;v&nbsp;ní pod sklem docela malá soška sv.&nbsp;Jana Nepomuckýho. Pomodlil se&nbsp;před sv.&nbsp;Janem a&nbsp;povídá mu: ‚To je&nbsp;ti&nbsp;horko, kdybys měl alespoň trochu se&nbsp;napít. Jseš tady na&nbsp;slunci, furt se&nbsp;asi potíš.‘ Tak zatřepal feldflaškou, napil se&nbsp;a&nbsp;povídá: ‚Nechal jsem ti&nbsp;taky lok, svatej Jene z&nbsp;Nepomuku.‘ Ale lek se, vyžunk to&nbsp;všechno a&nbsp;na svatýho Jána nezbylo nic. ‚Ježišmarjá,‘ povídá, ‚svatej Jene z&nbsp;Nepomuku, tohle mně musíš prominout, já&nbsp;ti&nbsp;to&nbsp;vynahradím, já&nbsp;tě&nbsp;vezmu s&nbsp;sebou do&nbsp;lágru a&nbsp;napojím tě&nbsp;tak slavně, že&nbsp;nebudeš stát na&nbsp;nohou.‘</span></p>
        <p class="chunk" data-nb-ref-number="396" id="chunk396" data-nb-words="91" data-nb-chars="500"><span class="idea" data-nb-ref-number="413" id="idea413" data-nb-words="91" data-nb-chars="500">A&nbsp;milej Šic z&nbsp;lítosti nad sv.&nbsp;Janem z&nbsp;Nepomuku rozbil sklo, vytáhl sošku svatýho a&nbsp;strčil si&nbsp;ji&nbsp;pod blůzu a&nbsp;vodnes do&nbsp;lágru. Potom s&nbsp;ním sv.&nbsp;Jan Nepomuckej spal na&nbsp;slámě, nosil ho&nbsp;s&nbsp;sebou na&nbsp;marších v&nbsp;teleti a&nbsp;měl velký štěstí v&nbsp;kartách. Kde jsme lágrovali, tam vyhrával, až&nbsp;jsme přišli na&nbsp;Práchensko, leželi jsme v&nbsp;Drahenicích a&nbsp;von všechno sakumpak prohrál. Když jsme ráno vyrukovali, tak na&nbsp;hrušce u&nbsp;cesty visel svatej Jan Nepomuckej oběšenej. Tak, to&nbsp;je&nbsp;ta&nbsp;anekdota, a&nbsp;teď zas zavěsím sluchátko.“</span></p>
        <p class="chunk" data-nb-ref-number="397" id="chunk397" data-nb-words="17" data-nb-chars="107"><span class="idea" data-nb-ref-number="414" id="idea414" data-nb-words="17" data-nb-chars="107">A&nbsp;telefon opět odnášel si&nbsp;záchvěvy nového nervového života, kdy stará harmonie klidu v&nbsp;lágru byla porušena.</span></p>
        <p class="chunk" data-nb-ref-number="398" id="chunk398" data-nb-words="38" data-nb-chars="234"><span class="idea" data-nb-ref-number="415" id="idea415" data-nb-words="38" data-nb-chars="234">V&nbsp;tu dobu nadporučík Lukáš studoval ve&nbsp;své komnatě právě doručené jemu od&nbsp;štábu pluku šifry s&nbsp;poučením, jak je&nbsp;luštit, a&nbsp;současně sekretní šifrovaný rozkaz o&nbsp;směru, kterým se&nbsp;bude ubírat maršbatalión na&nbsp;haličské hranice (první etapa).</span></p>
        <p class="chunk" data-nb-ref-number="399" id="chunk399" data-nb-words="11" data-nb-chars="37"><span class="idea" data-nb-ref-number="416" id="idea416" data-nb-words="11" data-nb-chars="37">7217&nbsp;– 1238&nbsp;– 457&nbsp;– 2121&nbsp;– 35 = Mošon</span></p>
        <p class="chunk" data-nb-ref-number="400" id="chunk400" data-nb-words="7" data-nb-chars="23"><span class="idea" data-nb-ref-number="417" id="idea417" data-nb-words="7" data-nb-chars="23">8922&nbsp;– 375&nbsp;– 7282 = Ráb</span></p>
        <p class="chunk" data-nb-ref-number="401" id="chunk401" data-nb-words="13" data-nb-chars="44"><span class="idea" data-nb-ref-number="418" id="idea418" data-nb-words="13" data-nb-chars="44">4432&nbsp;– 1238&nbsp;– 7217&nbsp;– 35&nbsp;– 8922&nbsp;– 35 = Komarn</span></p>
        <p class="chunk" data-nb-ref-number="402" id="chunk402" data-nb-words="17" data-nb-chars="60"><span class="idea" data-nb-ref-number="419" id="idea419" data-nb-words="17" data-nb-chars="60">7282&nbsp;– 9299&nbsp;– 310&nbsp;– 375&nbsp;– 7881&nbsp;– 298&nbsp;– 475&nbsp;– 7979 = Budapešť</span></p>
        <p class="chunk" data-nb-ref-number="403" id="chunk403" data-nb-words="7" data-nb-chars="48"><span class="idea" data-nb-ref-number="420" id="idea420" data-nb-words="7" data-nb-chars="48">Luště tyto šifry, povzdechl si&nbsp;nadporučík Lukáš:</span></p>
        <p class="chunk" data-nb-ref-number="404" id="chunk404" data-nb-words="5" data-nb-chars="33"><span class="idea" data-nb-ref-number="421" id="idea421" data-nb-words="5" data-nb-chars="33">„Der Teufel soll das buserieren.“</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-x5EUMx3hhXwlnmb8jNuT80IFyXbfgPpvQLiBBlogboo="></script>
  </body>
</html>