<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="3. Švejkovy příhody v&nbsp;Királyhidě">
    <meta name="apple-mobile-web-app-capable" content="yes">
    <title>3. Švejkovy příhody v&nbsp;Királyhidě</title>
    <link rel="stylesheet" href="./style/style.min.css" media="screen" integrity="sha256-0HU4DyeVQ9j1CgbQEvEhFsHtFoxn1ab6NeCS4IOAoDA=">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <meta name="order" content="23">
    <link rel="prev" href="./osudy_dobreho_vojaka_svejka_i_ii_025.html">
    <link rel="next" href="./osudy_dobreho_vojaka_svejka_i_ii_027.html">
    <link rel="self" href="osudy_dobreho_vojaka_svejka_i_ii_026.html">
    <meta name="identifier" content="hasek-osudy-dobreho-vojaka-svejka-za-svetove-valky-iii-0ab298e">
    <meta name="role" content="chapter">
  </head>
  <body data-nb-words="17024" data-nb-chars="102861" class="nb-role-chapter nb-custom-style">
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./osudy_dobreho_vojaka_svejka_i_ii_025.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" id="chunk1" data-nb-words="6" data-nb-chars="29">
          <ol start="3"><span class="idea" data-nb-ref-number="1" id="idea1" data-nb-words="4" data-nb-chars="29"><li>Švejkovy příhody v&nbsp;Királyhidě</li></span>
            <span class="idea" data-nb-ref-number="2" id="idea2" data-nb-words="1" data-nb-chars="0"></span>
          </ol>
          <span class="idea" data-nb-ref-number="3" id="idea3" data-nb-words="1" data-nb-chars="0"></span>
        </h1>
        <p class="chunk" data-nb-ref-number="2" id="chunk2" data-nb-words="10" data-nb-chars="67"><span class="idea" data-nb-ref-number="4" id="idea4" data-nb-words="10" data-nb-chars="67">Jednadevadesátý pluk se&nbsp;stěhoval do&nbsp;Mostu nad Litavou&nbsp;– Királyhidy.</span></p>
        <p class="chunk" data-nb-ref-number="3" id="chunk3" data-nb-words="29" data-nb-chars="184"><span class="idea" data-nb-ref-number="5" id="idea5" data-nb-words="29" data-nb-chars="184">Právě když po&nbsp;třídenním věznění měl být za&nbsp;tři hodiny Švejk propuštěn na&nbsp;svobodu, byl s&nbsp;jednoročním dobrovolníkem odveden na&nbsp;hlavní strážnici a&nbsp;s&nbsp;eskortou vojáků doprovozen na&nbsp;nádraží.</span></p>
        <p class="chunk" data-nb-ref-number="4" id="chunk4" data-nb-words="134" data-nb-chars="823"><span class="idea" data-nb-ref-number="6" id="idea6" data-nb-words="134" data-nb-chars="823">„To už&nbsp;se&nbsp;dávno vědělo,“ řekl k&nbsp;němu po&nbsp;cestě jednoroční dobro­volník, „že nás přeloží do&nbsp;Uher. Tam budou formírovat maršbatalióny, vojáci se&nbsp;vycvičí v&nbsp;polní střelbě, seperou se&nbsp;s&nbsp;Maďary a&nbsp;vesele pojedeme do&nbsp;Karpat. Sem do&nbsp;Budějovic přijedou Maďaři posádkou a&nbsp;budou se&nbsp;mísit plemena. Je&nbsp;už&nbsp;taková teorie, že&nbsp;znásilňovat dívky jiné národnosti je&nbsp;nejlepší prostředek proti degeneraci. Dělali to&nbsp;Švédové a&nbsp;Španělé za&nbsp;třicetileté války, Francouzi za&nbsp;Napoleona a&nbsp;teď v&nbsp;budějovickém kraji budou to&nbsp;dělat zase Maďaři a&nbsp;nebude to&nbsp;spojeno s&nbsp;hrubým znásilňováním. Poddá se&nbsp;všechno během času. Bude to&nbsp;prostá výměna. Český voják vyspí se&nbsp;s&nbsp;maďarskou dívkou a&nbsp;ubohá česká děvečka přijme k&nbsp;sobě maďarského honvéda a&nbsp;po staletích bude to&nbsp;zajímavé překvapení pro antropology, proč se&nbsp;objevily vysedlé lícní kosti u&nbsp;lidí na&nbsp;březích Malše.“</span></p>
        <p class="chunk" data-nb-ref-number="5" id="chunk5" data-nb-words="277" data-nb-chars="1558"><span class="idea" data-nb-ref-number="7" id="idea7" data-nb-words="277" data-nb-chars="1558">„S&nbsp;tím vzájemným pářením,“ poznamenal Švejk, „je to&nbsp;vůbec zajímavá věc. V&nbsp;Praze je&nbsp;číšník černoch Kristián, jehož otec byl habešským králem a&nbsp;dal se&nbsp;ukazovat v&nbsp;Praze na&nbsp;Štvanici v&nbsp;jednom cirku. Do&nbsp;toho se&nbsp;zamilovala jedna učitelka, která psala básničky do&nbsp;Lady vo&nbsp;pastejřích a&nbsp;potůčku v&nbsp;lese, šla s&nbsp;ním do&nbsp;hotelu a&nbsp;smilnila s&nbsp;ním, jak se&nbsp;říká v&nbsp;Písmu svatým, a&nbsp;náramně se&nbsp;divila, že&nbsp;se&nbsp;jí&nbsp;narodil chlapeček úplně bílej. Jó, ale za&nbsp;čtrnáct dní začal chlapeček hnědnout. Hněd a&nbsp;hněd a&nbsp;za měsíc začal černat. Do&nbsp;půlroku byl černej jako jeho tatínek, habešskej král. Šla s&nbsp;ním na&nbsp;kliniku pro kožní nemoce, aby jí&nbsp;ho&nbsp;nějak vodbarvili, ale tam jí&nbsp;řekli, že&nbsp;je&nbsp;to&nbsp;vopravdová černá kůže mouřenínská a&nbsp;že se&nbsp;nedá nic dělat. Tak se&nbsp;z&nbsp;toho pomátla, začala se&nbsp;ptát v&nbsp;časopisech o&nbsp;radu, co&nbsp;je&nbsp;proti mouřenínům, a&nbsp;vodvezli ji&nbsp;do&nbsp;Kateřinek a&nbsp;mouřenínka dali do&nbsp;sirotčince, kde z&nbsp;něho měli náramnou legraci. Pak se&nbsp;vyučil číšníkem a&nbsp;chodíval tancovat po&nbsp;nočních kavárnách. Rodí se&nbsp;dnes po&nbsp;něm čeští mulati s&nbsp;velikým úspěchem, který už&nbsp;nejsou tak zabarveni jako von. Jeden medik, který chodíval ke&nbsp;Kalichu, nám jednou vykládal, že&nbsp;to&nbsp;ale není tak jednoduchý. Takovej míšenec zas rodí míšence a&nbsp;ti jsou už&nbsp;k&nbsp;nerozeznání vod bílejch lidí. Ale najednou v&nbsp;nějakém kolenu že&nbsp;se&nbsp;vobjeví černoch. Představte si&nbsp;ten malér. Vy&nbsp;se&nbsp;voženíte s&nbsp;nějakou slečnou. Potvora je&nbsp;úplně bílá, a&nbsp;najednou vám porodí černocha. A&nbsp;jestli před devíti měsíci se&nbsp;šla podívat bez vás do&nbsp;varieté na&nbsp;atletické zápasy, kde vystupoval nějakej černoch, tu&nbsp;myslím, že&nbsp;by&nbsp;vám to&nbsp;přeci jen trochu vrtalo hlavou.“</span></p>
        <p class="chunk" data-nb-ref-number="6" id="chunk6" data-nb-words="68" data-nb-chars="436"><span class="idea" data-nb-ref-number="8" id="idea8" data-nb-words="68" data-nb-chars="436">„Případ vašeho černocha Kristiána,“ řekl jednoroční dobrovolník, „třeba promyslit i&nbsp;ze stanoviska válečného. Dejme tomu, že&nbsp;toho černocha odvedli. Je&nbsp;Pražák, tak patří k&nbsp;28.&nbsp;regimentu. Přece jste slyšel, že&nbsp;dvacátý osmý přešel k&nbsp;Rusům. Jak by&nbsp;se&nbsp;asi Rusové divili, kdyby zajali i&nbsp;černocha Kristiána. Ruské noviny by&nbsp;jistě psaly, že&nbsp;Rakousko žene do&nbsp;války svá koloniální vojska, kterých nemá, že&nbsp;Rakousko sáhlo už&nbsp;k&nbsp;černošským rezervám.“</span></p>
        <p class="chunk" data-nb-ref-number="7" id="chunk7" data-nb-words="18" data-nb-chars="122"><span class="idea" data-nb-ref-number="9" id="idea9" data-nb-words="18" data-nb-chars="122">„Vypravovalo se,“ prohodil Švejk, „že Rakousko má&nbsp;přece kolonie, někde na&nbsp;severu. Nějakou tu&nbsp;Zem císaře Františka Josefa…“</span></p>
        <p class="chunk" data-nb-ref-number="8" id="chunk8" data-nb-words="26" data-nb-chars="164"><span class="idea" data-nb-ref-number="10" id="idea10" data-nb-words="26" data-nb-chars="164">„Nechte si&nbsp;to, hoši,“ řekl jeden voják z&nbsp;eskorty, „to je&nbsp;moc nevopatrný vypravovat dnes vo&nbsp;nějakej Zemi císaře Františka Josefa. Nejmenujte nikoho a&nbsp;uděláte lepší…“</span></p>
        <p class="chunk" data-nb-ref-number="9" id="chunk9" data-nb-words="70" data-nb-chars="467"><span class="idea" data-nb-ref-number="11" id="idea11" data-nb-words="70" data-nb-chars="467">„Tak se&nbsp;podívejte na&nbsp;mapu,“ vpadl do&nbsp;toho jednoroční dobrovolník, „že opravdu je&nbsp;země našeho nejmilostivějšího mocnáře císaře Františka Josefa. Podle statistiky je&nbsp;tam samý led a&nbsp;vyváží se&nbsp;odtud na&nbsp;ledoborcích patřících pražským ledárnám. Tento ledový průmysl je&nbsp;i&nbsp;cizinci neobyčejně ceněn a&nbsp;vážen, poněvadž je&nbsp;to&nbsp;podnik výnosný, ale nebezpečný. Největší nebezpečí panuje při dopravě ledu ze&nbsp;Země císaře Františka Josefa přes polární kruh. Dovedete si&nbsp;to&nbsp;představit?“</span></p>
        <p class="chunk" data-nb-ref-number="10" id="chunk10" data-nb-words="21" data-nb-chars="159"><span class="idea" data-nb-ref-number="12" id="idea12" data-nb-words="21" data-nb-chars="159">Voják z&nbsp;eskorty cosi nejasně zabručel a&nbsp;kaprál provázející eskortu přiblížil se&nbsp;a&nbsp;naslouchal dalšímu výkladu jednoročního dobrovolníka, který vážně pokračoval:</span></p>
        <p class="chunk" data-nb-ref-number="11" id="chunk11" data-nb-words="84" data-nb-chars="622"><span class="idea" data-nb-ref-number="13" id="idea13" data-nb-words="84" data-nb-chars="622">„Tato jediná rakouská kolonie může ledem zásobit celou Evropu a&nbsp;jest znamenitým národohospodářským činitelem. Kolonizace pokračuje ovšem pomalu, poněvadž kolonisti dílem se&nbsp;nehlásí, dílem zmrznou. Nicméně úpravou klimatických poměrů, na&nbsp;které má&nbsp;velký zájem ministerstvo obchodu i&nbsp;zahraniční ministerstvo, je&nbsp;naděje, že&nbsp;budou náležitě využitkovány velké plochy ledovců. Zařízením několika hotelů přivábí se&nbsp;spousty turistů. Bude ovšem třeba vhodně upravit turistické stezky a&nbsp;cesty mezi ledovými kry a&nbsp;namalovat na&nbsp;ledovce turistické značky. Jedinou obtíží jsou Eskymáci, kteří znemožňují našim místním orgánům jich práci…</span></p>
        <p class="chunk" data-nb-ref-number="12" id="chunk12" data-nb-words="38" data-nb-chars="247"><span class="idea" data-nb-ref-number="14" id="idea14" data-nb-words="38" data-nb-chars="247">Chlapi se&nbsp;nechtějí učit německy,“ pokračoval jednoroční dobrovolník, zatímco desátník se&nbsp;zájmem naslouchal. Byl to&nbsp;aktivní muž, v&nbsp;civilu býval čeledínem, byl pitomec a&nbsp;surovec, hltal všechno, o&nbsp;čem neměl zdání, a&nbsp;jeho ideálem bylo sloužit za&nbsp;supu.</span></p>
        <p class="chunk" data-nb-ref-number="13" id="chunk13" data-nb-words="16" data-nb-chars="110"><span class="idea" data-nb-ref-number="15" id="idea15" data-nb-words="16" data-nb-chars="110">„Ministerstvo vyučování, pane kaprále, zbudovalo pro ně&nbsp;s&nbsp;velkým nákladem a&nbsp;oběťmi, kdy zmrzlo pět stavitelů…“</span></p>
        <p class="chunk" data-nb-ref-number="14" id="chunk14" data-nb-words="12" data-nb-chars="86"><span class="idea" data-nb-ref-number="16" id="idea16" data-nb-words="12" data-nb-chars="86">„Zedníci se&nbsp;zachránili,“ přerušil ho&nbsp;Švejk, „poněvadž se&nbsp;vohřáli vod zapálený fajfky.“</span></p>
        <p class="chunk" data-nb-ref-number="15" id="chunk15" data-nb-words="132" data-nb-chars="798"><span class="idea" data-nb-ref-number="17" id="idea17" data-nb-words="132" data-nb-chars="798">„Ne všichni,“ řekl jednoroční dobrovolník, „dvěma stala se&nbsp;nehoda, že&nbsp;zapomněli táhnout a&nbsp;dýmky jim uhasly, tak je&nbsp;museli v&nbsp;ledu zakopat.&nbsp;– Ale nakonec byla přece škola vystavena z&nbsp;ledových cihel a&nbsp;železobetonu, což drží velice dobře pohromadě, ale Eskymáci rozdělali oheň kolem dokola z&nbsp;rozebraného dříví obchodních lodí zamrzlých v&nbsp;ledu a&nbsp;docílili, co&nbsp;chtěli. Led, na&nbsp;kterém škola vystavěna, se&nbsp;roztál a&nbsp;celá škola i&nbsp;s&nbsp;řídícím učitelem a&nbsp;se zástupcem vlády, který měl být druhého dne přítomen slavnostnímu vysvěcení školy, propadla se&nbsp;do&nbsp;moře. Bylo jen slyšet, že&nbsp;zástupce vlády, když už&nbsp;byl po&nbsp;krk ve&nbsp;vodě, vykřikl: ‚Gott strafe England!‘ Teď tam asi pošlou vojsko, aby udělalo s&nbsp;Eskymáky pořádek. To&nbsp;se&nbsp;ví, že&nbsp;bude s&nbsp;nimi těžká vojna. Nejvíc budou našemu vojsku škodit ochočení ledoví medvědi.“</span></p>
        <p class="chunk" data-nb-ref-number="16" id="chunk16" data-nb-words="33" data-nb-chars="236"><span class="idea" data-nb-ref-number="18" id="idea18" data-nb-words="33" data-nb-chars="236">„Ještě to&nbsp;by&nbsp;scházelo,“ moudře poznamenal desátník, „beztoho už&nbsp;je&nbsp;různejch válečnejch vynálezů. Kupříkladu vezmeme si&nbsp;gázmasky na&nbsp;votravování plynem. Natáhneš si&nbsp;to&nbsp;na&nbsp;hlavu a&nbsp;jseš votrávenej, jak nám vykládali v&nbsp;unteroffiziersschule.“</span></p>
        <p class="chunk" data-nb-ref-number="17" id="chunk17" data-nb-words="55" data-nb-chars="296"><span class="idea" data-nb-ref-number="19" id="idea19" data-nb-words="55" data-nb-chars="296">„Voni vás jen tak strašejí,“ ozval se&nbsp;Švejk, „žádnej voják se&nbsp;nemá ničeho bát. I&nbsp;kdyby v&nbsp;boji padl do&nbsp;latríny, tak se&nbsp;jen voblíže a&nbsp;jde dál do&nbsp;gefechtu, a&nbsp;na votravný plyny je&nbsp;každej zvyklej z&nbsp;kasáren, když je&nbsp;čerstvej komisárek a&nbsp;hrách s&nbsp;kroupama. Ale teď prej vynašli Rusové něco proti šaržím…“</span></p>
        <p class="chunk" data-nb-ref-number="18" id="chunk18" data-nb-words="29" data-nb-chars="184"><span class="idea" data-nb-ref-number="20" id="idea20" data-nb-words="29" data-nb-chars="184">„To budou asi zvláštní elektrické proudy,“ doplnil to&nbsp;jednoroční dobrovolník, „ty se&nbsp;sloučí s&nbsp;hvězdičkami na&nbsp;límci a&nbsp;ty vybuchnou, poněvadž jsou z&nbsp;celuloidu. To&nbsp;zas bude nová pohroma.“</span></p>
        <p class="chunk" data-nb-ref-number="19" id="chunk19" data-nb-words="24" data-nb-chars="129"><span class="idea" data-nb-ref-number="21" id="idea21" data-nb-words="24" data-nb-chars="129">Ačkoliv byl desátník v&nbsp;civilu od&nbsp;volů, přece snad nakonec pochopil, že&nbsp;si&nbsp;z&nbsp;něho dělají legraci, a&nbsp;přešel od&nbsp;nich v&nbsp;čelo patroly.</span></p>
        <p class="chunk" data-nb-ref-number="20" id="chunk20" data-nb-words="26" data-nb-chars="182"><span class="idea" data-nb-ref-number="22" id="idea22" data-nb-words="26" data-nb-chars="182">Blížili se&nbsp;ostatně k&nbsp;nádraží, kde se&nbsp;loučili Budějovičáci se&nbsp;svým regimentem. Nemělo to&nbsp;oficielního rázu, ale náměstí před nádražím bylo naplněno obecenstvem, které očekávalo vojsko.</span></p>
        <p class="chunk" data-nb-ref-number="21" id="chunk21" data-nb-words="59" data-nb-chars="358"><span class="idea" data-nb-ref-number="23" id="idea23" data-nb-words="59" data-nb-chars="358">Zájem Švejkův soustředil se&nbsp;na&nbsp;špalír obecenstva. A&nbsp;jak tomu vždy bývá, i&nbsp;teď se&nbsp;stalo, že&nbsp;hodní vojáci šli vzadu a&nbsp;ti pod bajonetem první. Hodní vojáci budou později namačkáni do&nbsp;dobytčáků, a&nbsp;Švejk s&nbsp;jednoročákem do&nbsp;zvláštního arestantského vozu, který byl vždy připjat k&nbsp;vojenským vlakům hned za&nbsp;štábní vagóny. V&nbsp;takovém arestantském voze je&nbsp;místa habaděj.</span></p>
        <p class="chunk" data-nb-ref-number="22" id="chunk22" data-nb-words="38" data-nb-chars="233"><span class="idea" data-nb-ref-number="24" id="idea24" data-nb-words="38" data-nb-chars="233">Švejk nemohl se&nbsp;udržet, aby nevykřikl do&nbsp;špalíru „Nazdar!“ a&nbsp;nezamával čepicí. Působilo to&nbsp;tak sugestivně, že&nbsp;zástup to&nbsp;hlučně opakoval a&nbsp;„Nazdar“ šířilo se&nbsp;dál a&nbsp;zaburácelo před nádražím, kde daleko odtud se&nbsp;začalo říkat: „Už jdou.“</span></p>
        <p class="chunk" data-nb-ref-number="23" id="chunk23" data-nb-words="36" data-nb-chars="215"><span class="idea" data-nb-ref-number="25" id="idea25" data-nb-words="36" data-nb-chars="215">Desátník z&nbsp;eskorty byl celý nešťastný a&nbsp;zařval na&nbsp;Švejka, aby držel hubu. Ale volání šířilo se&nbsp;jako lavina. Četníci zatlačovali špalír a&nbsp;razili cestu eskortě, a&nbsp;davy dál řvaly „Nazdar!“ a&nbsp;mávaly čepicemi a&nbsp;klobouky.</span></p>
        <p class="chunk" data-nb-ref-number="24" id="chunk24" data-nb-words="57" data-nb-chars="345"><span class="idea" data-nb-ref-number="26" id="idea26" data-nb-words="57" data-nb-chars="345">Byla to&nbsp;pořádná manifestace. Z&nbsp;hotelu naproti nádraží z&nbsp;oken mávaly nějaké dámy kapesníky a&nbsp;křičely „Heil!“ Do&nbsp;„nazdar“ mísilo se&nbsp;„heil“ i&nbsp;ze špalíru a&nbsp;nějakému nadšenci, který použil té&nbsp;příležitosti, aby vykřikl „Nieder mit den Serben“, podrazili nohy a&nbsp;trochu po&nbsp;něm šlapali v&nbsp;umělé tlačenici. A&nbsp;jako elektrická jiskra dál se&nbsp;neslo: „Už jdou!“</span></p>
        <p class="chunk" data-nb-ref-number="25" id="chunk25" data-nb-words="15" data-nb-chars="106"><span class="idea" data-nb-ref-number="27" id="idea27" data-nb-words="15" data-nb-chars="106">A&nbsp;šli, přičemž pod bajonety přívětivě kýval Švejk rukou zástupům a&nbsp;jednoroční dobrovolník vážně salutoval.</span></p>
        <p class="chunk" data-nb-ref-number="26" id="chunk26" data-nb-words="50" data-nb-chars="327"><span class="idea" data-nb-ref-number="28" id="idea28" data-nb-words="50" data-nb-chars="327">Tak vešli na&nbsp;nádraží a&nbsp;šli k&nbsp;určenému vojenskému vlaku, když málem by&nbsp;byla ostrostřelecká kapela, jejíž kapelník byl vážně popleten nečekanou manifestací, spustila „Zachovej nám, Hospodine“. Naštěstí v&nbsp;pravé chvíli objevil se&nbsp;v&nbsp;černém tvrdém klobouku vrchní polní kurát páter Lacina od&nbsp;7.&nbsp;jízdecké divize a&nbsp;počal dělat pořádek.</span></p>
        <p class="chunk" data-nb-ref-number="27" id="chunk27" data-nb-words="134" data-nb-chars="868"><span class="idea" data-nb-ref-number="29" id="idea29" data-nb-words="134" data-nb-chars="868">Jeho historie byla prostinká. Přijel včera do&nbsp;Budějovic, on, postrach všech důstojnických mináží, nenažrané chlapisko, nedožera, a&nbsp;jakoby náhodou zúčastnil se&nbsp;malého banketu důstojníků odjíždějícího regimentu. Jedl, pil za&nbsp;deset a&nbsp;ve víceméně nestřízlivém stavu chodil do&nbsp;důstojnické mináže loudit na&nbsp;kuchařích nějaké zbytky. Pohlcoval mísy s&nbsp;omáčkami a&nbsp;knedlíky, rval jako kočkovitá šelma maso od&nbsp;kostí a&nbsp;dostal se&nbsp;v&nbsp;kuchyni nakonec na&nbsp;rum, kterého když se&nbsp;nalokal, až&nbsp;krkal, vrátil se&nbsp;k&nbsp;večírku na&nbsp;rozloučenou, kde se&nbsp;proslavil novým chlastem. Měl v&nbsp;tom bohaté zkušenosti a&nbsp;u&nbsp;7.&nbsp;jízdecké divize dopláceli vždy důstojníci na&nbsp;něho. Ráno dostal nápad, že&nbsp;musí dělat pořádek při odjezdu prvních ešalonů regimentu, a&nbsp;proto se&nbsp;potloukal po&nbsp;celé délce špalíru, účinkoval na&nbsp;nádraží tak, že&nbsp;důstojníci řídící dopravu pluku uzavřeli se&nbsp;před ním v&nbsp;kanceláři přednosty stanice.</span></p>
        <p class="chunk" data-nb-ref-number="28" id="chunk28" data-nb-words="21" data-nb-chars="143"><span class="idea" data-nb-ref-number="30" id="idea30" data-nb-words="21" data-nb-chars="143">Objevil se&nbsp;proto opět před nádražím v&nbsp;pravý čas, aby strhl taktovku kapelníka ostrostřelců, který už&nbsp;chtěl dirigovat „Zachovej nám, Hospodine“.</span></p>
        <p class="chunk" data-nb-ref-number="29" id="chunk29" data-nb-words="26" data-nb-chars="146"><span class="idea" data-nb-ref-number="31" id="idea31" data-nb-words="26" data-nb-chars="146">„Halt,“ řekl, „ještě ne, až&nbsp;dám znamení. Teď rút a&nbsp;já zas přijdu.“ Odešel do&nbsp;nádraží a&nbsp;pustil se&nbsp;za&nbsp;eskortou, kterou zastavil svým křikem: „Halt!“</span></p>
        <p class="chunk" data-nb-ref-number="30" id="chunk30" data-nb-words="12" data-nb-chars="75"><span class="idea" data-nb-ref-number="32" id="idea32" data-nb-words="12" data-nb-chars="75">„Kampak?“ otázal se&nbsp;přísně desátníka, který nevěděl si&nbsp;rady v&nbsp;nové situaci.</span></p>
        <p class="chunk" data-nb-ref-number="31" id="chunk31" data-nb-words="5" data-nb-chars="36"><span class="idea" data-nb-ref-number="33" id="idea33" data-nb-words="5" data-nb-chars="36">Místo něho odpověděl dobrácky Švejk:</span></p>
        <p class="chunk" data-nb-ref-number="32" id="chunk32" data-nb-words="12" data-nb-chars="75"><span class="idea" data-nb-ref-number="34" id="idea34" data-nb-words="12" data-nb-chars="75">„Do Brucku nás vezou, jestli chtějí, pane obrfeldkurát, můžou ject s&nbsp;námi.“</span></p>
        <p class="chunk" data-nb-ref-number="33" id="chunk33" data-nb-words="20" data-nb-chars="121"><span class="idea" data-nb-ref-number="35" id="idea35" data-nb-words="20" data-nb-chars="121">„A&nbsp;to taky pojedu,“ prohlásil páter Lacina, a&nbsp;otáčeje se&nbsp;po&nbsp;eskortě, dodal: „Kdo říká, že&nbsp;nemůžu ject? Vorwärts! Marsch!“</span></p>
        <p class="chunk" data-nb-ref-number="34" id="chunk34" data-nb-words="37" data-nb-chars="255"><span class="idea" data-nb-ref-number="36" id="idea36" data-nb-words="37" data-nb-chars="255">Když se&nbsp;vrchní polní kurát ocitl v&nbsp;arestantském vagóně, položil se&nbsp;na&nbsp;lavici a&nbsp;dobrosrdečný Švejk svlékl si&nbsp;plášť a&nbsp;položil ho&nbsp;páterovi Lacinovi pod hlavu, k&nbsp;čemuž k&nbsp;uděšenému desátníkovi poznamenal tiše jednoroční dobrovolník: „Obrfeldkuráty ošetřovati.“</span></p>
        <p class="chunk" data-nb-ref-number="35" id="chunk35" data-nb-words="8" data-nb-chars="57"><span class="idea" data-nb-ref-number="37" id="idea37" data-nb-words="8" data-nb-chars="57">Páter Lacina, pohodlně natažen na&nbsp;lavici, počal vykládat:</span></p>
        <p class="chunk" data-nb-ref-number="36" id="chunk36" data-nb-words="28" data-nb-chars="148"><span class="idea" data-nb-ref-number="38" id="idea38" data-nb-words="28" data-nb-chars="148">„Ragú s&nbsp;hříbkami, pánové, je&nbsp;tím lepší, čím je&nbsp;víc hříbků, ale hříbky se&nbsp;musí napřed smažit na&nbsp;cibulce a&nbsp;pak se&nbsp;teprve přidá bobkový list a&nbsp;cibule…“</span></p>
        <p class="chunk" data-nb-ref-number="37" id="chunk37" data-nb-words="26" data-nb-chars="186"><span class="idea" data-nb-ref-number="39" id="idea39" data-nb-words="26" data-nb-chars="186">„Cibuli už&nbsp;jste ráčil dát předem,“ ozval se&nbsp;jednoroční dobrovolník, provázen zoufalým pohledem desátníka, který viděl v&nbsp;páterovi Lacinovi opilého sice, ale přece jen svého představeného.</span></p>
        <p class="chunk" data-nb-ref-number="38" id="chunk38" data-nb-words="5" data-nb-chars="39"><span class="idea" data-nb-ref-number="40" id="idea40" data-nb-words="5" data-nb-chars="39">Situace desátníka byla opravdu zoufalá.</span></p>
        <p class="chunk" data-nb-ref-number="39" id="chunk39" data-nb-words="42" data-nb-chars="253"><span class="idea" data-nb-ref-number="41" id="idea41" data-nb-words="42" data-nb-chars="253">„Ano,“ podotkl Švejk, „pan obrfeldkurát má&nbsp;ouplnou pravdu. Čím víc cibule, tím lepší. V&nbsp;Pakoměřicích bejval sládek a&nbsp;ten dával i&nbsp;do piva cibuli, poněvadž prej cibule táhne žízeň. Cibule je&nbsp;vůbec náramně prospěšná věc. Pečená cibule se&nbsp;dává i&nbsp;na nežidy…“</span></p>
        <p class="chunk" data-nb-ref-number="40" id="chunk40" data-nb-words="10" data-nb-chars="62"><span class="idea" data-nb-ref-number="42" id="idea42" data-nb-words="10" data-nb-chars="62">Páter Lacina zatím na&nbsp;lavici mluvil polohlasně, jako ve&nbsp;snění:</span></p>
        <p class="chunk" data-nb-ref-number="41" id="chunk41" data-nb-words="19" data-nb-chars="112"><span class="idea" data-nb-ref-number="43" id="idea43" data-nb-words="19" data-nb-chars="112">„Všechno záleží na&nbsp;koření, jaké koření se&nbsp;do&nbsp;toho dá&nbsp;a&nbsp;v&nbsp;jakém množství. Nic se&nbsp;nesmí přepepřit, přepaprikovat…“</span></p>
        <p class="chunk" data-nb-ref-number="42" id="chunk42" data-nb-words="6" data-nb-chars="33"><span class="idea" data-nb-ref-number="44" id="idea44" data-nb-words="6" data-nb-chars="33">Mluvil čím dál pomaleji a&nbsp;tišeji:</span></p>
        <p class="chunk" data-nb-ref-number="43" id="chunk43" data-nb-words="4" data-nb-chars="68"><span class="idea" data-nb-ref-number="45" id="idea45" data-nb-words="4" data-nb-chars="68">„Pře-hře-bíč-kovat, pře-citró-novat, pře-novo-oko-řenit, pře-mušká…“</span></p>
        <p class="chunk" data-nb-ref-number="44" id="chunk44" data-nb-words="10" data-nb-chars="73"><span class="idea" data-nb-ref-number="46" id="idea46" data-nb-words="10" data-nb-chars="73">Nedopověděl a&nbsp;usnul, hvízdaje chvílemi nosem, když občas přestal chrápat.</span></p>
        <p class="chunk" data-nb-ref-number="45" id="chunk45" data-nb-words="16" data-nb-chars="92"><span class="idea" data-nb-ref-number="47" id="idea47" data-nb-words="16" data-nb-chars="92">Desátník se&nbsp;strnule na&nbsp;něho díval, zatímco mužové z&nbsp;eskorty se&nbsp;tiše smáli na&nbsp;svých lavicích.</span></p>
        <p class="chunk" data-nb-ref-number="46" id="chunk46" data-nb-words="12" data-nb-chars="75"><span class="idea" data-nb-ref-number="48" id="idea48" data-nb-words="12" data-nb-chars="75">„Ten se&nbsp;tak brzo neprobudí,“ prohodil Švejk za&nbsp;chvíli, „je ouplně vožralej.</span></p>
        <p class="chunk" data-nb-ref-number="47" id="chunk47" data-nb-words="98" data-nb-chars="553"><span class="idea" data-nb-ref-number="49" id="idea49" data-nb-words="98" data-nb-chars="553">To&nbsp;je&nbsp;jedno,“ pokračoval Švejk, když mu&nbsp;dával desátník úzkostlivě znamení, aby mlčel, „na tom se&nbsp;nedá nic změnit, je&nbsp;vožralej, jak zákon káže. Von je&nbsp;v&nbsp;rangu hejtmana. Každej z&nbsp;těch feldkurátů, nižší nebo vyšší, už&nbsp;má&nbsp;takový nadání od&nbsp;boha, že&nbsp;se&nbsp;zežere při každý příležitosti pod vobraz boží. Já&nbsp;jsem sloužil u&nbsp;feldkuráta Katze a&nbsp;ten by&nbsp;byl propil nos mezi očima. Tohle, co&nbsp;vyvádí tenhle, to&nbsp;ještě nic není proti tomu, co&nbsp;vyváděl ten. Propili jsme spolu monstranci a&nbsp;byli bychom snad propili i&nbsp;samýho pánaboha, kdyby byl nám někdo něco na&nbsp;něho půjčil.“</span></p>
        <p class="chunk" data-nb-ref-number="48" id="chunk48" data-nb-words="12" data-nb-chars="72"><span class="idea" data-nb-ref-number="50" id="idea50" data-nb-words="12" data-nb-chars="72">Švejk přistoupil k&nbsp;páteru Lacinovi, obrátil ho&nbsp;ke&nbsp;stěně a&nbsp;znalecky řekl:</span></p>
        <p class="chunk" data-nb-ref-number="49" id="chunk49" data-nb-words="19" data-nb-chars="125"><span class="idea" data-nb-ref-number="51" id="idea51" data-nb-words="19" data-nb-chars="125">„Ten bude chrnět až&nbsp;do&nbsp;Brucku,“ a&nbsp;vrátil se&nbsp;na&nbsp;své místo, provázen zoufalým pohledem nešťastného desátníka, který poznamenal:</span></p>
        <p class="chunk" data-nb-ref-number="50" id="chunk50" data-nb-words="5" data-nb-chars="28"><span class="idea" data-nb-ref-number="52" id="idea52" data-nb-words="5" data-nb-chars="28">„Abych to&nbsp;šel snad oznámit.“</span></p>
        <p class="chunk" data-nb-ref-number="51" id="chunk51" data-nb-words="123" data-nb-chars="773"><span class="idea" data-nb-ref-number="53" id="idea53" data-nb-words="123" data-nb-chars="773">„To si&nbsp;dejte zajít,“ řekl jednoroční dobrovolník, „vy jste eskortenkomandant. Vy&nbsp;se&nbsp;nesmíte od&nbsp;nás vzdálit. A&nbsp;také podle předpisu nesmíte nikoho z&nbsp;provázející stráže pustit ven, aby to&nbsp;šel oznámit, dokud nebudete míti náhradníka. Jak vidíte, to&nbsp;je&nbsp;tvrdý oříšek. Abyste pak střelbou dal znamení, aby sem někdo přišel, to&nbsp;také nejde. Zde se&nbsp;nic neděje. Na&nbsp;druhé straně zas je&nbsp;předpis, že&nbsp;kromě arestantů a&nbsp;provázející jich eskorty nesmí v&nbsp;arestantském vagóně být cizí osoba. Nezaměstnaným vstup přísně zapovězen. Abyste pak chtěl smazat stopy svého přestupku a&nbsp;vrchního feldkuráta při jízdě vlakem chtěl shodit z&nbsp;vlaku nenápadným způsobem, to&nbsp;také nejde, poněvadž jsou zde svědci, kteří viděli, že&nbsp;jste ho&nbsp;pouštěl do&nbsp;vagónu, kam nepatří. Je&nbsp;to, pane kaprál, jistá degradace.“</span></p>
        <p class="chunk" data-nb-ref-number="52" id="chunk52" data-nb-words="25" data-nb-chars="136"><span class="idea" data-nb-ref-number="54" id="idea54" data-nb-words="25" data-nb-chars="136">Desátník rozpačitě se&nbsp;ozval, že&nbsp;do&nbsp;vagónu vrchního polního kněze nepouštěl, že&nbsp;se&nbsp;on&nbsp;sám k&nbsp;nim přidal a&nbsp;že je&nbsp;to&nbsp;přece jeho představený.</span></p>
        <p class="chunk" data-nb-ref-number="53" id="chunk53" data-nb-words="13" data-nb-chars="100"><span class="idea" data-nb-ref-number="55" id="idea55" data-nb-words="13" data-nb-chars="100">„Zde jste představeným jedině vy,“ důrazně tvrdil jednoroční dobrovolník, jehož slova doplnil Švejk:</span></p>
        <p class="chunk" data-nb-ref-number="54" id="chunk54" data-nb-words="50" data-nb-chars="259"><span class="idea" data-nb-ref-number="56" id="idea56" data-nb-words="50" data-nb-chars="259">„I&nbsp;kdyby se&nbsp;k&nbsp;nám chtěl přidat císař pán, tak jste to&nbsp;nesměl dovolit. To&nbsp;je&nbsp;jako na&nbsp;vartě, když přijde k&nbsp;takovému rekrutovi inspekční oficír a&nbsp;požádá ho, aby mu&nbsp;došel pro cigarety, a&nbsp;ten se&nbsp;ho&nbsp;ještě zeptá, jakej druh mu&nbsp;má&nbsp;přinést. Na&nbsp;takový věci je&nbsp;festunk.“</span></p>
        <p class="chunk" data-nb-ref-number="55" id="chunk55" data-nb-words="14" data-nb-chars="88"><span class="idea" data-nb-ref-number="57" id="idea57" data-nb-words="14" data-nb-chars="88">Desátník nesměle namítl, že&nbsp;Švejk přece první řekl obrfeldkurátovi, že&nbsp;může ject s&nbsp;nimi.</span></p>
        <p class="chunk" data-nb-ref-number="56" id="chunk56" data-nb-words="19" data-nb-chars="111"><span class="idea" data-nb-ref-number="58" id="idea58" data-nb-words="19" data-nb-chars="111">„Já si&nbsp;to&nbsp;můžu, pane kaprál, dovolit,“ odpověděl Švejk, „poněvadž jsem blbej, ale od&nbsp;vás by&nbsp;to&nbsp;žádnej nečekal.“</span></p>
        <p class="chunk" data-nb-ref-number="57" id="chunk57" data-nb-words="11" data-nb-chars="89"><span class="idea" data-nb-ref-number="59" id="idea59" data-nb-words="11" data-nb-chars="89">„Sloužíte už&nbsp;dlouho aktivně?“ otázal se&nbsp;desátníka jako mimochodem jednoroční dobrovolník.</span></p>
        <p class="chunk" data-nb-ref-number="58" id="chunk58" data-nb-words="8" data-nb-chars="48"><span class="idea" data-nb-ref-number="60" id="idea60" data-nb-words="8" data-nb-chars="48">„Třetí rok. Nyní mám být povýšenej na&nbsp;cuksfíru.“</span></p>
        <p class="chunk" data-nb-ref-number="59" id="chunk59" data-nb-words="16" data-nb-chars="109"><span class="idea" data-nb-ref-number="61" id="idea61" data-nb-words="16" data-nb-chars="109">„Tak nad tím udělejte křížek,“ cynicky řekl jednoroční dobro­volník, „jak vám říkám, z&nbsp;toho kouká degradace.“</span></p>
        <p class="chunk" data-nb-ref-number="60" id="chunk60" data-nb-words="24" data-nb-chars="141"><span class="idea" data-nb-ref-number="62" id="idea62" data-nb-words="24" data-nb-chars="141">„Vono je&nbsp;to&nbsp;úplně jedno,“ ozval se&nbsp;Švejk, „padnout jako šarže nebo jako sprostej voják&nbsp;– ale pravda, degradovaný prej strkají do&nbsp;první řady.“</span></p>
        <p class="chunk" data-nb-ref-number="61" id="chunk61" data-nb-words="5" data-nb-chars="32"><span class="idea" data-nb-ref-number="63" id="idea63" data-nb-words="5" data-nb-chars="32">Vrchní polní kurát sebou pohnul.</span></p>
        <p class="chunk" data-nb-ref-number="62" id="chunk62" data-nb-words="43" data-nb-chars="237"><span class="idea" data-nb-ref-number="64" id="idea64" data-nb-words="43" data-nb-chars="237">„Chrní,“ prohlásil Švejk, když zjistil, že&nbsp;je&nbsp;s&nbsp;ním všechno v&nbsp;náležitém pořádku, „teď se&nbsp;mu&nbsp;asi zdá o&nbsp;nějaké žranici. Jenom se&nbsp;bojím, aby se&nbsp;nám zde nevydělal. Můj feldkurát Katz, ten když se&nbsp;vožral, tak se&nbsp;ve&nbsp;spaní necítil. Jednou vám…“</span></p>
        <p class="chunk" data-nb-ref-number="63" id="chunk63" data-nb-words="22" data-nb-chars="131"><span class="idea" data-nb-ref-number="65" id="idea65" data-nb-words="22" data-nb-chars="131">A&nbsp;Švejk počal vypravovat své zkušenosti s&nbsp;polním kurátem Otto Katzem tak podrobně a&nbsp;zajímavě, že&nbsp;ani nepozorovali, že&nbsp;se&nbsp;vlak hnul.</span></p>
        <p class="chunk" data-nb-ref-number="64" id="chunk64" data-nb-words="20" data-nb-chars="139"><span class="idea" data-nb-ref-number="66" id="idea66" data-nb-words="20" data-nb-chars="139">Teprve řev z&nbsp;vagónů vzadu přerušil vypravování Švejkovo. Dva­náctá kumpanie, kde byli samí Němci od&nbsp;Krumlovska a&nbsp;Kašperských Hor, hulákala:</span></p>
        <p class="chunk" data-nb-ref-number="65" id="chunk65" data-nb-words="11" data-nb-chars="58"><em><span class="idea" data-nb-ref-number="67" id="idea67" data-nb-words="6" data-nb-chars="30">„Wann ich kumm, wann ich kumm,<br></span>
<span class="idea" data-nb-ref-number="68" id="idea68" data-nb-words="5" data-nb-chars="28">wann ich wieda, wieda kumm.“</span></em></p>
        <p class="chunk" data-nb-ref-number="66" id="chunk66" data-nb-words="11" data-nb-chars="70"><span class="idea" data-nb-ref-number="69" id="idea69" data-nb-words="11" data-nb-chars="70">A&nbsp;z&nbsp;jiného vagónu nějaký zoufalec řval ke&nbsp;vzdalujícím se&nbsp;Budě­jovicům:</span></p>
        <p class="chunk" data-nb-ref-number="67" id="chunk67" data-nb-words="9" data-nb-chars="58"><em><span class="idea" data-nb-ref-number="70" id="idea70" data-nb-words="4" data-nb-chars="21">„Und du, mein Schatz,<br></span>
<span class="idea" data-nb-ref-number="71" id="idea71" data-nb-words="2" data-nb-chars="13">bleibst hier.<br></span>
<span class="idea" data-nb-ref-number="72" id="idea72" data-nb-words="3" data-nb-chars="24">Holarjó, holarjó, holo!“</span></em></p>
        <p class="chunk" data-nb-ref-number="68" id="chunk68" data-nb-words="17" data-nb-chars="109"><span class="idea" data-nb-ref-number="73" id="idea73" data-nb-words="17" data-nb-chars="109">Bylo to&nbsp;takové hrozné jódlování a&nbsp;ječení, že&nbsp;ho&nbsp;museli kamarádi odtáhnout od&nbsp;otevřených dveří dobytčího vozu.</span></p>
        <p class="chunk" data-nb-ref-number="69" id="chunk69" data-nb-words="35" data-nb-chars="222"><span class="idea" data-nb-ref-number="74" id="idea74" data-nb-words="35" data-nb-chars="222">„To se&nbsp;divím,“ řekl jednoroční dobrovolník k&nbsp;desátníkovi, „že u&nbsp;nás se&nbsp;ještě neobjevila inspekce. Podle předpisu měl jste nás hlásit u&nbsp;komandanta vlaku hned na&nbsp;nádraží a&nbsp;nezabývat se&nbsp;nějakým opilým vrchním polním kurátem.“</span></p>
        <p class="chunk" data-nb-ref-number="70" id="chunk70" data-nb-words="13" data-nb-chars="95"><span class="idea" data-nb-ref-number="75" id="idea75" data-nb-words="13" data-nb-chars="95">Nešťastný desátník mlčel tvrdošíjně a&nbsp;zarputile se&nbsp;díval na&nbsp;dozadu ubíhající telegrafní sloupy.</span></p>
        <p class="chunk" data-nb-ref-number="71" id="chunk71" data-nb-words="34" data-nb-chars="208"><span class="idea" data-nb-ref-number="76" id="idea76" data-nb-words="34" data-nb-chars="208">„Když si&nbsp;pomyslím, že&nbsp;nejsme hlášeni u&nbsp;nikoho,“ pokračoval jizlivý jednoroční dobrovolník, „a&nbsp;že na&nbsp;nejbližší stanici k&nbsp;nám jistě vleze komandant vlaku, tu&nbsp;se&nbsp;ve&nbsp;mně vzepře vojenská krev. Vždyť my&nbsp;jsme jako…“</span></p>
        <p class="chunk" data-nb-ref-number="72" id="chunk72" data-nb-words="25" data-nb-chars="145"><span class="idea" data-nb-ref-number="77" id="idea77" data-nb-words="25" data-nb-chars="145">„… cikáni,“ vpadl do&nbsp;toho Švejk, „nebo vandráci. Mně to&nbsp;připadá, jako bychom se&nbsp;báli božího světla a&nbsp;nesměli se&nbsp;nikde hlásit, aby nás nezavřeli.“</span></p>
        <p class="chunk" data-nb-ref-number="73" id="chunk73" data-nb-words="124" data-nb-chars="763"><span class="idea" data-nb-ref-number="78" id="idea78" data-nb-words="124" data-nb-chars="763">„Kromě toho,“ řekl jednoroční dobrovolník, „na základě nařízení ze&nbsp;dne 21.&nbsp;listopadu 1879 při dopravě vojenských arestantů vlaky je&nbsp;třeba zachovávati tyto předpisy: Za&nbsp;prvé: Arestantský vagón musí být opatřen mřížemi. To&nbsp;je&nbsp;jasné nad slunce a&nbsp;zde též provedeno dle předpisu. Nalézáme se&nbsp;za&nbsp;dokonalými mřížemi. To&nbsp;by&nbsp;bylo tedy v&nbsp;pořádku. Za&nbsp;druhé: V&nbsp;doplnění c.&nbsp;k. nařízení ze&nbsp;dne 21.&nbsp;listopadu 1879 má&nbsp;se&nbsp;nacházeti v&nbsp;každém arestantském vagóně záchod. Není-li takového, má&nbsp;být opatřen vagón krytou nádobou na&nbsp;vykonávání velké i&nbsp;malé tělesné potřeby arestantů i&nbsp;provázející stráže. Zde vlastně u&nbsp;nás se&nbsp;nemůže mluvit o&nbsp;arestantském vagóně, kde by&nbsp;mohl být záchod. Nalézáme se&nbsp;prostě v&nbsp;jednom přepaženém kupé, izolováni od&nbsp;celého světa. A&nbsp;také zde není oné nádoby…“</span></p>
        <p class="chunk" data-nb-ref-number="74" id="chunk74" data-nb-words="9" data-nb-chars="60"><span class="idea" data-nb-ref-number="79" id="idea79" data-nb-words="9" data-nb-chars="60">„Můžete to&nbsp;udělat z&nbsp;okna,“ prohodil pln zoufalství desátník.</span></p>
        <p class="chunk" data-nb-ref-number="75" id="chunk75" data-nb-words="9" data-nb-chars="61"><span class="idea" data-nb-ref-number="80" id="idea80" data-nb-words="9" data-nb-chars="61">„Zapomínáte,“ řekl Švejk, „že žádnej arestant nesmí k&nbsp;voknu.“</span></p>
        <p class="chunk" data-nb-ref-number="76" id="chunk76" data-nb-words="37" data-nb-chars="227"><span class="idea" data-nb-ref-number="81" id="idea81" data-nb-words="37" data-nb-chars="227">„Potom za&nbsp;třetí,“ pokračoval jednoroční dobrovolník, „má být opatřena nádoba s&nbsp;pitnou vodou. O&nbsp;to jste se&nbsp;také nepostaral. Á&nbsp;propos! Víte, v&nbsp;které stanici bude se&nbsp;rozdávat menáž? Nevíte? To&nbsp;jsem věděl, že&nbsp;jste se&nbsp;neinformoval…“</span></p>
        <p class="chunk" data-nb-ref-number="77" id="chunk77" data-nb-words="88" data-nb-chars="533"><span class="idea" data-nb-ref-number="82" id="idea82" data-nb-words="88" data-nb-chars="533">„Tak vidíte, pane kaprál,“ poznamenal Švejk, „že to&nbsp;není žádná legrace vozit arestanty. Vo&nbsp;nás se&nbsp;musí pečovat. My&nbsp;nejsme žádný vobyčejný vojáci, který se&nbsp;musejí sami vo&nbsp;sebe starat. Nám se&nbsp;musí všechno přinést až&nbsp;pod nos, poněvadž jsou na&nbsp;to&nbsp;nařízení a&nbsp;paragrafy, kterejch se&nbsp;musí každej držet, poněvadž by&nbsp;to&nbsp;nebyl žádnej pořádek. ‚Zavřenej člověk je&nbsp;jako dítě v&nbsp;peřince,‘ říkával jeden známej syčák, ‚ten se&nbsp;musí vopatrovat, aby se&nbsp;nenastudil, aby se&nbsp;nerozčílil, aby byl spokojenej se&nbsp;svým osudem, že&nbsp;se&nbsp;mu&nbsp;chudáčkovi neubližuje.‘</span></p>
        <p class="chunk" data-nb-ref-number="78" id="chunk78" data-nb-words="17" data-nb-chars="111"><span class="idea" data-nb-ref-number="83" id="idea83" data-nb-words="17" data-nb-chars="111">Vostatně,“ řekl po&nbsp;chvíli Švejk, dívaje se&nbsp;přátelsky na&nbsp;desátníka, „až bude jedenáct, tak mně laskavě řekněte.“</span></p>
        <p class="chunk" data-nb-ref-number="79" id="chunk79" data-nb-words="6" data-nb-chars="37"><span class="idea" data-nb-ref-number="84" id="idea84" data-nb-words="6" data-nb-chars="37">Desátník se&nbsp;tázavě podíval na&nbsp;Švejka.</span></p>
        <p class="chunk" data-nb-ref-number="80" id="chunk80" data-nb-words="82" data-nb-chars="510"><span class="idea" data-nb-ref-number="85" id="idea85" data-nb-words="82" data-nb-chars="510">„Vy jste se&nbsp;mě, pane kaprál, patrně chtěl zeptat, proč mně máte říct, až&nbsp;bude jedenáct. Vod jedenácti hodin patřím do&nbsp;dobytčího vagónu, pane kaprál,“ důrazně řekl Švejk a&nbsp;pokračoval slavnostním hlasem: „Byl jsem odsouzen na&nbsp;tři dny u&nbsp;regimentsraportu. V&nbsp;jedenáct hodin jsem nastoupil svůj trest a&nbsp;dneska v&nbsp;jedenáct hodin musím bejt propuštěnej. Vod jedenácti hodin nemám tady co&nbsp;dělat. Žádnej voják nesmí bejt dýl zavřenej, než mu&nbsp;patří, poněvadž na&nbsp;vojně se&nbsp;musí zachovávat disciplína a&nbsp;pořádek, pane kaprál.“</span></p>
        <p class="chunk" data-nb-ref-number="81" id="chunk81" data-nb-words="16" data-nb-chars="106"><span class="idea" data-nb-ref-number="86" id="idea86" data-nb-words="16" data-nb-chars="106">Zoufalý desátník po&nbsp;této ráně se&nbsp;dlouho nemohl vzpamatovat, až&nbsp;konečně namítl, že&nbsp;nedostal žádných papírů.</span></p>
        <p class="chunk" data-nb-ref-number="82" id="chunk82" data-nb-words="87" data-nb-chars="565"><span class="idea" data-nb-ref-number="87" id="idea87" data-nb-words="87" data-nb-chars="565">„Milý pane kaprále,“ ozval se&nbsp;jednoroční dobrovolník, „papíry nejdou samy k&nbsp;veliteli eskorty. Když hora nejde k&nbsp;Mahomedovi, musí jít velitel eskorty sám pro papíry. Vy&nbsp;jste se&nbsp;nyní ocitl před novou situací. Rozhodně nesmíte zadržovat nikoho, který má&nbsp;vyjít na&nbsp;svobodu. Na&nbsp;druhé straně nesmí nikdo opustit podle platných předpisů arestantský vagón. Opravdu nevím, jak se&nbsp;dostanete z&nbsp;této prožluklé situace. Čím dál je&nbsp;to&nbsp;horší. Teď je&nbsp;půl jedenácté.“ Jednoroční dobrovolník zastrčil kapesní hodinky: „Jsem velice zvědav, pane kaprále, co&nbsp;budete dělat za&nbsp;půl hodiny.“</span></p>
        <p class="chunk" data-nb-ref-number="83" id="chunk83" data-nb-words="20" data-nb-chars="125"><span class="idea" data-nb-ref-number="88" id="idea88" data-nb-words="20" data-nb-chars="125">„Za půl hodiny patřím do&nbsp;dobytčího vagónu,“ opakoval snivě Švejk, načež desátník úplně popletený a&nbsp;zničený obrátil se&nbsp;k&nbsp;němu:</span></p>
        <p class="chunk" data-nb-ref-number="84" id="chunk84" data-nb-words="18" data-nb-chars="101"><span class="idea" data-nb-ref-number="89" id="idea89" data-nb-words="18" data-nb-chars="101">„Jestli vám to&nbsp;nebude nevhod, já&nbsp;myslím, že&nbsp;je&nbsp;to&nbsp;zde mnohem pohodlnější než v&nbsp;dobytčáku. Já&nbsp;myslím…“</span></p>
        <p class="chunk" data-nb-ref-number="85" id="chunk85" data-nb-words="8" data-nb-chars="55"><span class="idea" data-nb-ref-number="90" id="idea90" data-nb-words="8" data-nb-chars="55">Byl přerušen výkřikem ze&nbsp;spaní vrchního polního kuráta:</span></p>
        <p class="chunk" data-nb-ref-number="86" id="chunk86" data-nb-words="2" data-nb-chars="14"><span class="idea" data-nb-ref-number="91" id="idea91" data-nb-words="2" data-nb-chars="14">„Více omáčky!“</span></p>
        <p class="chunk" data-nb-ref-number="87" id="chunk87" data-nb-words="24" data-nb-chars="129"><span class="idea" data-nb-ref-number="92" id="idea92" data-nb-words="24" data-nb-chars="129">„Spi, spi,“ řekl dobrácky Švejk, podkládaje mu&nbsp;pod hlavu cíp pláště, který padal z&nbsp;lavice, „ať se&nbsp;ti&nbsp;zdá zas pěkně dál o&nbsp;žrádle.“</span></p>
        <p class="chunk" data-nb-ref-number="88" id="chunk88" data-nb-words="5" data-nb-chars="38"><span class="idea" data-nb-ref-number="93" id="idea93" data-nb-words="5" data-nb-chars="38">A&nbsp;jednoroční dobrovolník počal zpívat:</span></p>
        <p class="chunk" data-nb-ref-number="89" id="chunk89" data-nb-words="16" data-nb-chars="100"><em><span class="idea" data-nb-ref-number="94" id="idea94" data-nb-words="6" data-nb-chars="35">„Spi, děťátko, spi, zavři očka svý,<br></span>
<span class="idea" data-nb-ref-number="95" id="idea95" data-nb-words="5" data-nb-chars="26">pánbůh bude s&nbsp;tebou spáti,<br></span>
<span class="idea" data-nb-ref-number="96" id="idea96" data-nb-words="5" data-nb-chars="39">andělíček kolíbati, spi, děťátko, spi.“</span></em></p>
        <p class="chunk" data-nb-ref-number="90" id="chunk90" data-nb-words="20" data-nb-chars="124"><span class="idea" data-nb-ref-number="97" id="idea97" data-nb-words="20" data-nb-chars="124">Zoufalý desátník nereagoval již na&nbsp;nic. Díval se&nbsp;tupě do&nbsp;kraje a&nbsp;dal plný průběh naprosté dezorganizaci v&nbsp;arestantském kupé.</span></p>
        <p class="chunk" data-nb-ref-number="91" id="chunk91" data-nb-words="39" data-nb-chars="216"><span class="idea" data-nb-ref-number="98" id="idea98" data-nb-words="39" data-nb-chars="216">U&nbsp;pažení hráli vojáci z&nbsp;eskorty maso a&nbsp;na zadní tváře dopadaly svižné a&nbsp;poctivé rány. Když se&nbsp;tím směrem ohlédl, dívala se&nbsp;právě na&nbsp;něho vyzývavě zadnice jednoho pěšáka. Desátník si&nbsp;vzdychl a&nbsp;odvrátil se&nbsp;opět k&nbsp;oknu.</span></p>
        <p class="chunk" data-nb-ref-number="92" id="chunk92" data-nb-words="13" data-nb-chars="88"><span class="idea" data-nb-ref-number="99" id="idea99" data-nb-words="13" data-nb-chars="88">Jednoroční dobrovolník chvíli o&nbsp;něčem přemýšlel a&nbsp;pak se&nbsp;obrátil na&nbsp;zdrceného desátníka:</span></p>
        <p class="chunk" data-nb-ref-number="93" id="chunk93" data-nb-words="5" data-nb-chars="38"><span class="idea" data-nb-ref-number="100" id="idea100" data-nb-words="5" data-nb-chars="38">„Jestlipak znáte časopis Svět zvířat?“</span></p>
        <p class="chunk" data-nb-ref-number="94" id="chunk94" data-nb-words="38" data-nb-chars="221"><span class="idea" data-nb-ref-number="101" id="idea101" data-nb-words="38" data-nb-chars="221">„Ten časopis,“ odpověděl desátník se&nbsp;zřejmým výrazem radosti, že&nbsp;hovor převádí se&nbsp;na&nbsp;jiné pole, „odbíral hospodský u&nbsp;nás ve&nbsp;vsi, poněvadž měl děsně rád sánské kozy a&nbsp;všechny mu&nbsp;chcíply. Proto žádal v&nbsp;tom časopise o&nbsp;radu.“</span></p>
        <p class="chunk" data-nb-ref-number="95" id="chunk95" data-nb-words="60" data-nb-chars="402"><span class="idea" data-nb-ref-number="102" id="idea102" data-nb-words="60" data-nb-chars="402">„Milý kamaráde,“ řekl jednoroční dobrovolník, „můj rozhovor, který bude nyní následovat, dokáže vám neobyčejně jasně, že&nbsp;chyb není nikdo ušetřen! Jsem přesvědčen, pánové, že&nbsp;vy&nbsp;tam vzadu přestanete hrát maso, neboť to, co&nbsp;vám nyní povím, bude velice zajímavé už&nbsp;tím, že&nbsp;mnohým odborným výrazům neporozumíte. Budu vám vypravovat povídku o&nbsp;Světě zvířat, abychom zapomněli na&nbsp;naše dnešní válečné trampoty:</span></p>
        <p class="chunk" data-nb-ref-number="96" id="chunk96" data-nb-words="82" data-nb-chars="510"><span class="idea" data-nb-ref-number="103" id="idea103" data-nb-words="82" data-nb-chars="510">Jak jsem se&nbsp;vlastně stal kdysi redaktorem Světa zvířat, onoho velice zajímavého časopisu, bylo pro mne nějaký čas hádankou dosti složitou do&nbsp;té&nbsp;doby, kdy jsem sám přišel k&nbsp;tomu názoru, že&nbsp;jsem to&nbsp;mohl provést jen ve&nbsp;stavu naprosto nepříčetném, ve&nbsp;kterém jsem byl sveden přátelskou láskou ku&nbsp;starému kamarádovi Hájkovi, který redigoval do&nbsp;té&nbsp;doby poctivě časopis, ale zamiloval se&nbsp;přitom do&nbsp;dcerušky majitele časopisu pana Fuchse, který ho&nbsp;vyhnal na&nbsp;hodinu pod tou podmínkou, že&nbsp;mu&nbsp;zaopatří redaktora pořádného.</span></p>
        <p class="chunk" data-nb-ref-number="97" id="chunk97" data-nb-words="7" data-nb-chars="53"><span class="idea" data-nb-ref-number="104" id="idea104" data-nb-words="7" data-nb-chars="53">Jak vidíte, byly tenkrát podivuhodné námezdní poměry.</span></p>
        <p class="chunk" data-nb-ref-number="98" id="chunk98" data-nb-words="77" data-nb-chars="450"><span class="idea" data-nb-ref-number="105" id="idea105" data-nb-words="77" data-nb-chars="450">Majitel listu, když jsem mu&nbsp;byl představen svým kamarádem Hájkem, přijal mne velice vlídně a&nbsp;otázal se&nbsp;mne, zdali mám vůbec nějaké ponětí o&nbsp;zvířatech, a&nbsp;byl velice spokojen mou odpovědí, že&nbsp;jsem si&nbsp;vždy velice zvířat vážil a&nbsp;viděl v&nbsp;nich přechod ke&nbsp;člověku a&nbsp;že zejména ze&nbsp;stanoviska ochrany zvířat respektoval jsem vždy jejich tužby a&nbsp;přání. Každé zvíře si&nbsp;nic jiného nepřeje, než aby bylo před tím, než je&nbsp;snědeno, usmrceno pokud možno bezbolestně.</span></p>
        <p class="chunk" data-nb-ref-number="99" id="chunk99" data-nb-words="33" data-nb-chars="209"><span class="idea" data-nb-ref-number="106" id="idea106" data-nb-words="33" data-nb-chars="209">Kapr od&nbsp;samého svého narození chová utkvělou představu, že&nbsp;není hezké od&nbsp;kuchařky, když mu&nbsp;párá břicho zaživa, a&nbsp;zvyk stínání kohouta že&nbsp;je&nbsp;náběhem spolku pro ochranu zvířat nepodřezávat drůbež rukou neumělou.</span></p>
        <p class="chunk" data-nb-ref-number="100" id="chunk100" data-nb-words="22" data-nb-chars="145"><span class="idea" data-nb-ref-number="107" id="idea107" data-nb-words="22" data-nb-chars="145">Zkroucené postavy smažených mřínků svědčí o&nbsp;tom, že&nbsp;umírajíce protestují proti tomu, aby byli v&nbsp;Podole smaženi zaživa na&nbsp;margarínu. Hnát krocana…</span></p>
        <p class="chunk" data-nb-ref-number="101" id="chunk101" data-nb-words="73" data-nb-chars="515"><span class="idea" data-nb-ref-number="108" id="idea108" data-nb-words="73" data-nb-chars="515">Vtom mne přerušil a&nbsp;optal se, zdali znám drůbežnictví: psy, králíky, včelařství, rozmanitosti ze&nbsp;světa zvířat, vystřihovat z&nbsp;cizích žurnálů obrázky k&nbsp;reprodukci, překládat z&nbsp;cizozemských žurnálů odborné články o&nbsp;zvířatech, umím-li listovat v&nbsp;Brehmovi a&nbsp;mohl-li bych s&nbsp;ním psát úvodníky ze&nbsp;života zvířat se&nbsp;zabarvením katolických svátků, změny ročních počasí, dostih, honů, výchovy policejních psů, národních i&nbsp;církevních svátků, zkrátka mít situační novinářský přehled a&nbsp;využitkovat ho&nbsp;v&nbsp;krátkém obsažném úvodníčku.</span></p>
        <p class="chunk" data-nb-ref-number="102" id="chunk102" data-nb-words="44" data-nb-chars="285"><span class="idea" data-nb-ref-number="109" id="idea109" data-nb-words="44" data-nb-chars="285">Prohlásil jsem, že&nbsp;jsem již velice mnoho přemýšlel o&nbsp;správném vedení takovéhoto časopisu, jako je&nbsp;Svět zvířat, a&nbsp;že všechny ty&nbsp;rubriky a&nbsp;body dovedu plně reprezentovat, ovládaje zmíněné náměty. Mou snahou však že&nbsp;bude vyšinout časopis na&nbsp;nezvyklou výši. Reorganizovat obsahově i&nbsp;věcně.</span></p>
        <p class="chunk" data-nb-ref-number="103" id="chunk103" data-nb-words="16" data-nb-chars="123"><span class="idea" data-nb-ref-number="110" id="idea110" data-nb-words="16" data-nb-chars="123">Zavésti nové rubriky, například ‚Veselý koutek zvířat,‘ ‚Zvířata o&nbsp;zvířatech‘, všímaje si&nbsp;přitom bedlivě politické situace.</span></p>
        <p class="chunk" data-nb-ref-number="104" id="chunk104" data-nb-words="32" data-nb-chars="214"><span class="idea" data-nb-ref-number="111" id="idea111" data-nb-words="32" data-nb-chars="214">Poskytnout čtenářům překvapení za&nbsp;překvapením, aby se&nbsp;od&nbsp;zvířete ku&nbsp;zvířeti nemohli vzpamatovat. Rubrika ‚Ze dne zvířat‘ že&nbsp;se&nbsp;musí střídat s&nbsp;‚Novým programem řešení otázky domácího skotu‘ a&nbsp;‚Hnutím mezi dobytkem‘.</span></p>
        <p class="chunk" data-nb-ref-number="105" id="chunk105" data-nb-words="41" data-nb-chars="248"><span class="idea" data-nb-ref-number="112" id="idea112" data-nb-words="41" data-nb-chars="248">Opět mne přerušil a&nbsp;řekl, že&nbsp;mu&nbsp;to&nbsp;úplně stačí, a&nbsp;jestli jen polovičku toho podaří se&nbsp;mně splnit, že&nbsp;mně daruje párek trpasličích wyandotek z&nbsp;poslední berlínské výstavy drůbeže, které obdržely první cenu a&nbsp;majitel zlatou medaili za&nbsp;výborné spáření.</span></p>
        <p class="chunk" data-nb-ref-number="106" id="chunk106" data-nb-words="29" data-nb-chars="176"><span class="idea" data-nb-ref-number="113" id="idea113" data-nb-words="29" data-nb-chars="176">Mohu říci, že&nbsp;jsem se&nbsp;vynasnažil a&nbsp;svůj vládní program v&nbsp;časopise dodržoval, pokud mé&nbsp;schopnosti stačily, ba&nbsp;dokonce přišel jsem k&nbsp;objevu, že&nbsp;mé&nbsp;články převyšují mé&nbsp;schopnosti.</span></p>
        <p class="chunk" data-nb-ref-number="107" id="chunk107" data-nb-words="10" data-nb-chars="74"><span class="idea" data-nb-ref-number="114" id="idea114" data-nb-words="10" data-nb-chars="74">Chtěje obecenstvu poskytnouti něco úplně nového, vymýšlel jsem si&nbsp;zvířata.</span></p>
        <p class="chunk" data-nb-ref-number="108" id="chunk108" data-nb-words="111" data-nb-chars="731"><span class="idea" data-nb-ref-number="115" id="idea115" data-nb-words="111" data-nb-chars="731">Vycházel jsem z&nbsp;toho principu, že&nbsp;například slon, tygr, lev, opice, krtek, kůň, čuně atd. jsou dávno již každému čtenáři Světa zvířat úplně známými tvory. Že&nbsp;třeba čtenáře rozrušit něčím novým. Novými objevy, a&nbsp;proto jsem to&nbsp;zkusil s&nbsp;velrybou sírobřichou. Tento nový druh mé&nbsp;velryby byl velikosti tresky a&nbsp;opatřen měchýřem naplněným mravenčí kyselinou, a&nbsp;zvláštní kloakou, kterou má&nbsp;velryba sírobřichá s&nbsp;výbuchy vypouštěla na&nbsp;malé rybky, které chtěla pozřít, omamnou jedovatou kyselinu, které později dal anglický učenec… teď se&nbsp;již nepamatuji, jak jsem ho&nbsp;nazval, pojmenování kyseliny velrybí. Velrybí tuk byl již všem známý, ale nová kyselina vzbudila pozornost několika čtenářů, kteří se&nbsp;ptali na&nbsp;firmu vyrábějící tuto kyselinu.</span></p>
        <p class="chunk" data-nb-ref-number="109" id="chunk109" data-nb-words="11" data-nb-chars="70"><span class="idea" data-nb-ref-number="116" id="idea116" data-nb-words="11" data-nb-chars="70">Mohu vás ubezpečit, že&nbsp;jsou vůbec čtenáři Světa zvířat velice zvědaví.</span></p>
        <p class="chunk" data-nb-ref-number="110" id="chunk110" data-nb-words="34" data-nb-chars="228"><span class="idea" data-nb-ref-number="117" id="idea117" data-nb-words="34" data-nb-chars="228">Krátce za&nbsp;sebou objevil jsem po&nbsp;velrybě sírobřiché celou řadu jiných zvířat. Jmenuji mezi nimi blahníka prohnaného, savce z&nbsp;rodu klokanů, vola jedlého, pratypa to&nbsp;krávy, nálevníka sépiového, kterého jsem označil za&nbsp;druh potkana.</span></p>
        <p class="chunk" data-nb-ref-number="111" id="chunk111" data-nb-words="69" data-nb-chars="417"><span class="idea" data-nb-ref-number="118" id="idea118" data-nb-words="69" data-nb-chars="417">Přibývala mně nová zvířata každým dnem. Sám byl jsem velice překvapen mými úspěchy v&nbsp;těchto oborech. Nikdy jsem si&nbsp;nepomyslil, že&nbsp;je&nbsp;třeba zvířenu tak silně doplnit a&nbsp;že Brehm tolik zvířat mohl vynechat ve&nbsp;svém spise Život zvířat. Věděl Brehm a&nbsp;všichni ti, kteří šli po&nbsp;něm, o&nbsp;mém netopýrovi z&nbsp;ostrova Islandu, ‚netopýru vzdáleném‘, o&nbsp;mé kočce domácí z&nbsp;vrcholku hory Kilimandžáro pod názvem ‚pačucha jelení dráždivá‘?</span></p>
        <p class="chunk" data-nb-ref-number="112" id="chunk112" data-nb-words="57" data-nb-chars="364"><span class="idea" data-nb-ref-number="119" id="idea119" data-nb-words="57" data-nb-chars="364">Měli do&nbsp;té&nbsp;doby přírodozpytci zdání o&nbsp;nějaké bleše inženýra Khúna, kterou jsem našel v&nbsp;jantaru a&nbsp;která byla úplně slepá, poněvadž žila na&nbsp;podzemním prahistorickém krtkovi, který také byl slepý, poněvadž jeho prababička se&nbsp;spářila, jak jsem psal, s&nbsp;podzemním slepým macarátem jeskynním z&nbsp;Postojenské jeskyně, která v&nbsp;té době zasahovala až&nbsp;na&nbsp;nynější Baltický oceán?</span></p>
        <p class="chunk" data-nb-ref-number="113" id="chunk113" data-nb-words="65" data-nb-chars="415"><span class="idea" data-nb-ref-number="120" id="idea120" data-nb-words="65" data-nb-chars="415">Z&nbsp;této nepatrné události vyvinula se&nbsp;veliká polemika mezi Časem a&nbsp;Čechem, poněvadž Čech v&nbsp;rozmanitostech ve&nbsp;svém fejetonu, cituje článek o&nbsp;bleše mnou objevené, prohlásil: ‚Co Bůh činí, dobře činí.‘ Čas přirozeně čistě realisticky rozbil celou mou blechu i&nbsp;s&nbsp;velebným Čechem, a&nbsp;od té&nbsp;doby zdálo se, že&nbsp;mne opouští šťastná hvězda vynálezcova a&nbsp;objevitele nových stvoření. Abonenti Světa zvířat začali se&nbsp;znepokojovat.</span></p>
        <p class="chunk" data-nb-ref-number="114" id="chunk114" data-nb-words="56" data-nb-chars="367"><span class="idea" data-nb-ref-number="121" id="idea121" data-nb-words="56" data-nb-chars="367">Původ k&nbsp;tomu daly mé&nbsp;různé drobné zprávy o&nbsp;včelařství, drůbežnictví, kde jsem rozvinul své nové teorie, které způsobily pravé zděšení, poněvadž po&nbsp;mých jednoduchých radách ranila známého včelaře pana Pazourka mrtvice a&nbsp;vyhynulo včelaření na&nbsp;Šumavě i&nbsp;v&nbsp;Podkrkonoší. Na&nbsp;drůbež přišel mor a&nbsp;zkrátka chcípalo to&nbsp;všechno. Abonenti psali výhružné dopisy a&nbsp;odmítali časopis.</span></p>
        <p class="chunk" data-nb-ref-number="115" id="chunk115" data-nb-words="26" data-nb-chars="159"><span class="idea" data-nb-ref-number="122" id="idea122" data-nb-words="26" data-nb-chars="159">Vrhl jsem se&nbsp;na&nbsp;ptáky žijící na&nbsp;svobodě a&nbsp;ještě dnes se&nbsp;pamatuji na&nbsp;svou aféru s&nbsp;redaktorem Selského obzoru, klerikálním poslancem ředitelem Jos.&nbsp;M.&nbsp;Kadlčákem!</span></p>
        <p class="chunk" data-nb-ref-number="116" id="chunk116" data-nb-words="36" data-nb-chars="236"><span class="idea" data-nb-ref-number="123" id="idea123" data-nb-words="36" data-nb-chars="236">Vystřihl jsem z&nbsp;anglického časopisu Country Life obrázek nějakého ptáčka, který seděl na&nbsp;ořechu. Dal jsem mu&nbsp;název ořešník, stejně jako bych se&nbsp;nijak logicky nerozpakoval napsat, že&nbsp;pták sedící na&nbsp;jalovci je&nbsp;jalovník, případně jalovice.</span></p>
        <p class="chunk" data-nb-ref-number="117" id="chunk117" data-nb-words="27" data-nb-chars="147"><span class="idea" data-nb-ref-number="124" id="idea124" data-nb-words="27" data-nb-chars="147">I&nbsp;co se&nbsp;nestalo. Na&nbsp;obyčejném korespondenčním lístku napadl mne pan Kadlčák, že&nbsp;prý je&nbsp;to&nbsp;sojka a&nbsp;žádný ořešník a&nbsp;že prý je&nbsp;to&nbsp;překlad Eichelhäher.</span></p>
        <p class="chunk" data-nb-ref-number="118" id="chunk118" data-nb-words="21" data-nb-chars="137"><span class="idea" data-nb-ref-number="125" id="idea125" data-nb-words="21" data-nb-chars="137">Poslal jsem dopis, ve&nbsp;kterém jsem celou svou teorii vyložil o&nbsp;ořešníku, proplétaje dopis četnými nadávkami a&nbsp;vymyšlenými citáty z&nbsp;Brehma.</span></p>
        <p class="chunk" data-nb-ref-number="119" id="chunk119" data-nb-words="8" data-nb-chars="60"><span class="idea" data-nb-ref-number="126" id="idea126" data-nb-words="8" data-nb-chars="60">Poslanec Kadlčák odpověděl v&nbsp;Selském obzoru úvodním článkem.</span></p>
        <p class="chunk" data-nb-ref-number="120" id="chunk120" data-nb-words="56" data-nb-chars="324"><span class="idea" data-nb-ref-number="127" id="idea127" data-nb-words="56" data-nb-chars="324">Můj šéf, pan Fuchs, seděl jako vždy v&nbsp;kavárně a&nbsp;četl krajinské noviny, poněvadž poslední dobou náramně často hledal zmínky o&nbsp;mých poutavých článcích ve&nbsp;Světě zvířat, a&nbsp;když jsem přišel, ukázal na&nbsp;ležící na&nbsp;stole Selský obzor a&nbsp;řekl tiše, dívaje se&nbsp;na&nbsp;mne svýma smutnýma očima, který výraz měly jeho oči stále poslední dobou.</span></p>
        <p class="chunk" data-nb-ref-number="121" id="chunk121" data-nb-words="7" data-nb-chars="50"><span class="idea" data-nb-ref-number="128" id="idea128" data-nb-words="7" data-nb-chars="50">Četl jsem hlasitě před celou kavárenskou publikou:</span></p>
        <p class="chunk" data-nb-ref-number="122" id="chunk122" data-nb-words="2" data-nb-chars="15"><span class="idea" data-nb-ref-number="129" id="idea129" data-nb-words="2" data-nb-chars="15">‚Ctěná redakce!</span></p>
        <p class="chunk" data-nb-ref-number="123" id="chunk123" data-nb-words="45" data-nb-chars="309"><span class="idea" data-nb-ref-number="130" id="idea130" data-nb-words="45" data-nb-chars="309">Upozornil jsem, že&nbsp;váš časopis zavádí názvosloví nezvyklé a&nbsp;neodůvodněné, že&nbsp;příliš málo dbá čistoty jazyka českého, vymýšlí si&nbsp;různá zvířata. Uvedl jsem doklad, že&nbsp;místo všeobecně užívaného starodávného názvu sojka zavádí váš redaktor žaludník, což má&nbsp;podklad v&nbsp;překladě německého názvu Eichelhäher&nbsp;– sojka.‘</span></p>
        <p class="chunk" data-nb-ref-number="124" id="chunk124" data-nb-words="7" data-nb-chars="50"><span class="idea" data-nb-ref-number="131" id="idea131" data-nb-words="7" data-nb-chars="50">‚Sojka,‘ opakoval po&nbsp;mně zoufale majitel časopisu.</span></p>
        <p class="chunk" data-nb-ref-number="125" id="chunk125" data-nb-words="4" data-nb-chars="21"><span class="idea" data-nb-ref-number="132" id="idea132" data-nb-words="4" data-nb-chars="21">Četl jsem klidně dál:</span></p>
        <p class="chunk" data-nb-ref-number="126" id="chunk126" data-nb-words="78" data-nb-chars="503"><span class="idea" data-nb-ref-number="133" id="idea133" data-nb-words="78" data-nb-chars="503">‚Nato jsem od&nbsp;vašeho redaktora Světa zvířat obdržel dopis nesmírně hrubého, osobního a&nbsp;neumaleného rázu, kde jsem byl nazván trestuhodně ignorantským hovadem, což zasluhuje pokárání důrazného. Tak se&nbsp;neodpovídá na&nbsp;věcné vědecké výtky mezi slušnými lidmi. Rád bych věděl, kdo je&nbsp;z&nbsp;nás obou větší hovado. Snad, pravda, neměl jsem činiti výtky dopisnicí a&nbsp;dopsati listem, ale pro nával práce nevšiml jsem si&nbsp;té&nbsp;malichernosti, ale nyní po&nbsp;sprostém výpadu vašeho redaktora Svět zvířat vedu na&nbsp;veřejný pranýř.</span></p>
        <p class="chunk" data-nb-ref-number="127" id="chunk127" data-nb-words="55" data-nb-chars="327"><span class="idea" data-nb-ref-number="134" id="idea134" data-nb-words="55" data-nb-chars="327">Váš pan redaktor se&nbsp;náramně mýlí, domnívaje se, že&nbsp;jsem nedoučené hovado, které nemá ani ponětí, jak se&nbsp;ten který pták jmenuje. Zabývám se&nbsp;ornitologií po&nbsp;léta, a&nbsp;nikoliv z&nbsp;knih, nýbrž studiemi v&nbsp;přírodě, maje v&nbsp;klecích víc ptáků, než viděl váš redaktor ve&nbsp;svém životě, zejména člověk uzavřený v&nbsp;pražských kořalnách a&nbsp;hospodách.</span></p>
        <p class="chunk" data-nb-ref-number="128" id="chunk128" data-nb-words="45" data-nb-chars="257"><span class="idea" data-nb-ref-number="135" id="idea135" data-nb-words="45" data-nb-chars="257">Než to&nbsp;jsou věci vedlejší, ač&nbsp;by&nbsp;zajisté nebylo na&nbsp;škodu, kdyby se&nbsp;váš redaktor Světa zvířat dříve přesvědčil, komu vytýká hovadinu, nežli nájezd vyjde z&nbsp;pera, třeba je&nbsp;určen na&nbsp;Moravu do&nbsp;Frýdlandu u&nbsp;Místku, kde byl do&nbsp;tohoto článku též odbírán váš časopis.</span></p>
        <p class="chunk" data-nb-ref-number="129" id="chunk129" data-nb-words="29" data-nb-chars="183"><span class="idea" data-nb-ref-number="136" id="idea136" data-nb-words="29" data-nb-chars="183">Nejde ostatně o&nbsp;osobní polemiku bláznivého chlapa, nýbrž o&nbsp;věc, a&nbsp;proto opakuji znova, že&nbsp;vymýšlet si&nbsp;z&nbsp;překladů názvy jest nepřípustné, když máme všeobecně známý domácí název sojka.‘</span></p>
        <p class="chunk" data-nb-ref-number="130" id="chunk130" data-nb-words="8" data-nb-chars="55"><span class="idea" data-nb-ref-number="137" id="idea137" data-nb-words="8" data-nb-chars="55">‚Ano, sojka,‘ ještě zoufalejším hlasem pronesl můj šéf.</span></p>
        <p class="chunk" data-nb-ref-number="131" id="chunk131" data-nb-words="6" data-nb-chars="40"><span class="idea" data-nb-ref-number="138" id="idea138" data-nb-words="6" data-nb-chars="40">Čtu spokojeně dál, nedaje se&nbsp;přerušovat.</span></p>
        <p class="chunk" data-nb-ref-number="132" id="chunk132" data-nb-words="36" data-nb-chars="192"><span class="idea" data-nb-ref-number="139" id="idea139" data-nb-words="36" data-nb-chars="192">‚Je to&nbsp;darebáctví, když se&nbsp;to&nbsp;děje od&nbsp;neodborníků a&nbsp;surovců. Kdo kdy říkal sojce ořešník? V&nbsp;díle Naši ptáci na&nbsp;str.&nbsp;148 jest latinský název: Garrulus glandarius B.&nbsp;A., je&nbsp;ten můj pták&nbsp;– sojka.</span></p>
        <p class="chunk" data-nb-ref-number="133" id="chunk133" data-nb-words="74" data-nb-chars="457"><span class="idea" data-nb-ref-number="140" id="idea140" data-nb-words="74" data-nb-chars="457">Redaktor vašeho listu zajisté uzná, že&nbsp;znám lépe svého ptáka, než ho&nbsp;může znát neodborník. Ořešník se&nbsp;nazývá podle dr.&nbsp;Bayera Mucifraga carycatectes B., a&nbsp;to <em>B</em> neznamená, jak mně psal váš redaktor, že&nbsp;je&nbsp;to&nbsp;začáteční písmeno slova blb. Čeští ptakopisci znají vůbec jenom sojku obecnou, nikoliv vašeho žaludníka, kterého vynašel právě ten pán, na&nbsp;kterého patří začáteční písmeno <em>B</em> podle jeho teorie. To&nbsp;jest neurvalý osobní nájezd, který na&nbsp;věci nic nezmění.</span></p>
        <p class="chunk" data-nb-ref-number="134" id="chunk134" data-nb-words="119" data-nb-chars="716"><span class="idea" data-nb-ref-number="141" id="idea141" data-nb-words="119" data-nb-chars="716">Sojka zůstane sojkou, i&nbsp;kdyby se&nbsp;redaktor Světa zvířat z&nbsp;toho podě…l, a&nbsp;zůstane to&nbsp;jen dokladem, jak lehkomyslně a&nbsp;nevěcně se&nbsp;leckdys píše, byť by&nbsp;se&nbsp;i&nbsp;on dovolával Brehma nápadně neurvale. Ten sprosťák píše, že&nbsp;sojka patří podle Brehma do&nbsp;čeledi krokodýlovitých, str.&nbsp;452, kde se&nbsp;mluví o&nbsp;ťuhýku čili strakoši obecném (Lanius minor L.). Pak se&nbsp;tento ignorant, smím-li to&nbsp;jeho jméno zdrobnit, dovolává opět Brehma, že&nbsp;sojka patří do&nbsp;čeledi patnácté, a&nbsp;Brehm havranovité počítá do&nbsp;čeledi sedmnácté, k&nbsp;nimž druží se&nbsp;havrani, rod kavek, a&nbsp;jest tak sprostý, že&nbsp;i&nbsp;mne nazval kavkou (Colaeus) a&nbsp;rodem strak, vran modrých, podčeledí blbounů nejapných, ačkoliv na&nbsp;téže stránce jedná se&nbsp;o&nbsp;sojkách hájních a&nbsp;strakách pestrých…‘</span></p>
        <p class="chunk" data-nb-ref-number="135" id="chunk135" data-nb-words="16" data-nb-chars="96"><span class="idea" data-nb-ref-number="142" id="idea142" data-nb-words="16" data-nb-chars="96">‚Sojky hájní,‘ vzdychl můj vydavatel časopisu, chytaje se&nbsp;za&nbsp;hlavu, ‚dejte to&nbsp;sem, ať&nbsp;to&nbsp;dočtu.‘</span></p>
        <p class="chunk" data-nb-ref-number="136" id="chunk136" data-nb-words="23" data-nb-chars="157"><span class="idea" data-nb-ref-number="143" id="idea143" data-nb-words="23" data-nb-chars="157">Lekl jsem se, že&nbsp;mu&nbsp;ochraptěl hlas, kterým četl: ‚Kolohříbek neboli kos turecký zůstane stejně v&nbsp;českém překladě kolohříbkem, jako zůstane kvíčala kvíčalou.‘</span></p>
        <p class="chunk" data-nb-ref-number="137" id="chunk137" data-nb-words="15" data-nb-chars="100"><span class="idea" data-nb-ref-number="144" id="idea144" data-nb-words="15" data-nb-chars="100">‚Kvíčale se&nbsp;má&nbsp;říkat jalovečník nebo jalovice, pane šéf,‘ podotkl jsem, ‚poněvadž se&nbsp;živí jalovcem.‘</span></p>
        <p class="chunk" data-nb-ref-number="138" id="chunk138" data-nb-words="28" data-nb-chars="185"><span class="idea" data-nb-ref-number="145" id="idea145" data-nb-words="28" data-nb-chars="185">Pan Fuchs uhodil novinami o&nbsp;stůl a&nbsp;vlezl pod kulečník, chroptě ze&nbsp;sebe poslední slova, která přečetl: ‚Turdus, kolohříbek.&nbsp;– Žádná sojka,‘ řval pod kulečníkem, ‚ořešník, koušu, pánové!‘</span></p>
        <p class="chunk" data-nb-ref-number="139" id="chunk139" data-nb-words="14" data-nb-chars="79"><span class="idea" data-nb-ref-number="146" id="idea146" data-nb-words="14" data-nb-chars="79">Byl konečně vytažen a&nbsp;na třetí den skonal v&nbsp;rodinném kruhu na&nbsp;mozkovou chřipku.</span></p>
        <p class="chunk" data-nb-ref-number="140" id="chunk140" data-nb-words="32" data-nb-chars="181"><span class="idea" data-nb-ref-number="147" id="idea147" data-nb-words="32" data-nb-chars="181">Poslední slovo jeho bylo, v&nbsp;jeho poslední jasné chvilce: ‚Nejedná se&nbsp;mně o&nbsp;osobní zájem, ale o&nbsp;dobro celku. Z&nbsp;toho stanoviska račte přijati můj posudek, tak věcně, jak…‘&nbsp;– a&nbsp;škytl.“</span></p>
        <p class="chunk" data-nb-ref-number="141" id="chunk141" data-nb-words="9" data-nb-chars="63"><span class="idea" data-nb-ref-number="148" id="idea148" data-nb-words="9" data-nb-chars="63">Jednoroční dobrovolník se&nbsp;zamlčel a&nbsp;řekl jízlivě k&nbsp;desátníkovi:</span></p>
        <p class="chunk" data-nb-ref-number="142" id="chunk142" data-nb-words="16" data-nb-chars="90"><span class="idea" data-nb-ref-number="149" id="idea149" data-nb-words="16" data-nb-chars="90">„Tím jsem jen chtěl říct, že&nbsp;každý člověk se&nbsp;octne někdy v&nbsp;choulostivé situaci a&nbsp;chybuje!“</span></p>
        <p class="chunk" data-nb-ref-number="143" id="chunk143" data-nb-words="24" data-nb-chars="139"><span class="idea" data-nb-ref-number="150" id="idea150" data-nb-words="24" data-nb-chars="139">Celkem vzato, desátník z&nbsp;toho pochopil jedině tolik, že&nbsp;je&nbsp;chybujícím; proto odvrátil se&nbsp;opět k&nbsp;oknu a&nbsp;zasmušile se&nbsp;díval, jak ubíhá cesta.</span></p>
        <p class="chunk" data-nb-ref-number="144" id="chunk144" data-nb-words="16" data-nb-chars="94"><span class="idea" data-nb-ref-number="151" id="idea151" data-nb-words="16" data-nb-chars="94">O&nbsp;něco větší zájem způsobilo vypravování na&nbsp;Švejka. Mužové z&nbsp;eskorty dívali se&nbsp;pitomě na&nbsp;sebe.</span></p>
        <p class="chunk" data-nb-ref-number="145" id="chunk145" data-nb-words="2" data-nb-chars="12"><span class="idea" data-nb-ref-number="152" id="idea152" data-nb-words="2" data-nb-chars="12">Švejk začal:</span></p>
        <p class="chunk" data-nb-ref-number="146" id="chunk146" data-nb-words="239" data-nb-chars="1425"><span class="idea" data-nb-ref-number="153" id="idea153" data-nb-words="239" data-nb-chars="1425">„Na světě nezůstane nic utajeno. Všechno vyjde najevo, jak jste slyšeli, že&nbsp;i&nbsp;taková blbá sojka není žádnej vořešník. Je&nbsp;to&nbsp;vopravdu velice zajímavý, že&nbsp;se&nbsp;někdo dá&nbsp;na&nbsp;takovou věc chytit. Vymejšlet si&nbsp;zvířata je&nbsp;pravda věc těžká, ale ukazovat taková vymejšlená zvířata je&nbsp;vopravdu ještě těžší. Jednou před lety byl v&nbsp;Praze nějakej Mestek a&nbsp;ten vobjevil mořskou pannu a&nbsp;ukazoval ji&nbsp;na&nbsp;Havlíčkově třídě na&nbsp;Vinohradech za&nbsp;plentou. Ve&nbsp;plentě byl otvor a&nbsp;každej moh vidět v&nbsp;takovej polotmě prachvobyčejný kanape a&nbsp;na něm se&nbsp;válela jedna ženská ze&nbsp;Žižkova. Nohy měla zabalený do&nbsp;zelenýho gázu, co&nbsp;mělo představovat vohon, vlasy měla natřený nazeleno a&nbsp;na rukách rukavice a&nbsp;na nich přidělaný ploutve z&nbsp;papenteklu, taky zelený, na&nbsp;hřbetě měla provázkem upevněný nějaký kormidlo. Mládež do&nbsp;šestnácti let tam neměla přístupu a&nbsp;všichni, kterým bylo přes šestnáct let a&nbsp;zaplatili si&nbsp;vstupný, moc si&nbsp;libovali, že&nbsp;ta&nbsp;mořská panna má&nbsp;velikou zadnici, na&nbsp;který byl nápis ‚Na shledanou!‘ Co&nbsp;se&nbsp;týká ňader, to&nbsp;nebylo nic. Házely se&nbsp;jí&nbsp;až&nbsp;na&nbsp;pupek jako utahanej flundře. V&nbsp;sedum hodin večer pak Mestek zavřel panoramu a&nbsp;řek: ‚Mořská panno, můžete jít domů,‘ vona se&nbsp;převlíkla a&nbsp;v&nbsp;deset večer už&nbsp;ji&nbsp;bylo vidět chodit po&nbsp;Táborskej ulici a&nbsp;zcela nenápadně každýmu pánovi, kterýho potkala, říkat: ‚Hezoune, šel si&nbsp;to&nbsp;zafilipínkovat.‘ Poněvadž neměla knížku, tak ji&nbsp;při šťáře s&nbsp;druhejma podobnejma myšema pan Drašner zavřel, a&nbsp;Mestek měl po&nbsp;kšeftě.“</span></p>
        <p class="chunk" data-nb-ref-number="147" id="chunk147" data-nb-words="62" data-nb-chars="345"><span class="idea" data-nb-ref-number="154" id="idea154" data-nb-words="62" data-nb-chars="345">Vrchní polní kurát vtom spadl z&nbsp;lavice a&nbsp;spal na&nbsp;zemi dál. Desátník se&nbsp;na&nbsp;to&nbsp;hloupě díval a&nbsp;pak za&nbsp;všeobecného ticha zvedal ho&nbsp;beze všeho přispění druhých na&nbsp;lavici sám. Bylo vidět, že&nbsp;ztratil všechnu autoritu, a&nbsp;když řekl slabým beznadějným hlasem: „Mohli byste mně také pomoct,“ tu&nbsp;všichni z&nbsp;eskorty dívali se&nbsp;strnule a&nbsp;nehla se&nbsp;ani živá noha.</span></p>
        <p class="chunk" data-nb-ref-number="148" id="chunk148" data-nb-words="43" data-nb-chars="234"><span class="idea" data-nb-ref-number="155" id="idea155" data-nb-words="43" data-nb-chars="234">„Měl jste ho&nbsp;nechat chrnět, kde byl,“ pravil Švejk, „já jsem to&nbsp;se&nbsp;svým polním kurátem jinak nedělal. Jednou jsem ho&nbsp;nechal spát na&nbsp;záchodě, jednou se&nbsp;mně vyspal nahoře na&nbsp;almaře, v&nbsp;neckách v&nbsp;cizím domě a&nbsp;bůhví kde se&nbsp;všude vychrněl.“</span></p>
        <p class="chunk" data-nb-ref-number="149" id="chunk149" data-nb-words="16" data-nb-chars="96"><span class="idea" data-nb-ref-number="156" id="idea156" data-nb-words="16" data-nb-chars="96">Na&nbsp;desátníka přišel náhle nával odhodlanosti. Chtěl ukázat, že&nbsp;je&nbsp;zde pánem, a&nbsp;proto řekl hrubě:</span></p>
        <p class="chunk" data-nb-ref-number="150" id="chunk150" data-nb-words="13" data-nb-chars="86"><span class="idea" data-nb-ref-number="157" id="idea157" data-nb-words="13" data-nb-chars="86">„Držte hubu a&nbsp;nekecejte! Každej pucflek se&nbsp;toho zbytečně na­žvaní. Jste jako štěnice.“</span></p>
        <p class="chunk" data-nb-ref-number="151" id="chunk151" data-nb-words="32" data-nb-chars="200"><span class="idea" data-nb-ref-number="158" id="idea158" data-nb-words="32" data-nb-chars="200">„Ano, zajisté, a&nbsp;vy jste bůh, pane kaprál,“ odpověděl Švejk s&nbsp;rovnováhou filozofa, který chce na&nbsp;celém světě uskutečnit zemský mír a&nbsp;pouští se&nbsp;přitom do&nbsp;hrozné polemiky, „vy jste matka sedmibolestná.“</span></p>
        <p class="chunk" data-nb-ref-number="152" id="chunk152" data-nb-words="29" data-nb-chars="195"><span class="idea" data-nb-ref-number="159" id="idea159" data-nb-words="29" data-nb-chars="195">„Panebože,“ zvolal jednoroční dobrovolník, spínaje ruce, „naplň naše srdce láskou ke&nbsp;všem šaržím, abychom se&nbsp;na&nbsp;ně&nbsp;nedívali s&nbsp;odporem. Požehnej našemu sjezdu v&nbsp;této arestantské díře na&nbsp;kolejích.“</span></p>
        <p class="chunk" data-nb-ref-number="153" id="chunk153" data-nb-words="4" data-nb-chars="26"><span class="idea" data-nb-ref-number="160" id="idea160" data-nb-words="4" data-nb-chars="26">Desátník zrudl a&nbsp;vyskočil:</span></p>
        <p class="chunk" data-nb-ref-number="154" id="chunk154" data-nb-words="7" data-nb-chars="52"><span class="idea" data-nb-ref-number="161" id="idea161" data-nb-words="7" data-nb-chars="52">„Já si&nbsp;zakazuji všechny poznámky, voni jednoročáku.“</span></p>
        <p class="chunk" data-nb-ref-number="155" id="chunk155" data-nb-words="128" data-nb-chars="785"><span class="idea" data-nb-ref-number="162" id="idea162" data-nb-words="128" data-nb-chars="785">„Vy za&nbsp;nic nemůžete,“ chlácholivým tónem mluvil dál jednoroční dobrovolník, „při mnohých rodech a&nbsp;druzích odepřela příroda živočichům všechnu inteligenci, slyšel jste někdy vypravovat o&nbsp;lidské hlouposti? Nebylo by&nbsp;rozhodně lepší, kdybyste se&nbsp;byl zrodil jako jiný druh savce a&nbsp;nenosil to&nbsp;blbé jméno člověk a&nbsp;kaprál? Je&nbsp;veliká mýlka, že&nbsp;si&nbsp;o&nbsp;sobě myslíte, že&nbsp;jste nejdokonalejším a&nbsp;nejvyvinutějším tvorem. Když vám odpářou hvězdičky, tak jste nula, která se&nbsp;odstřeluje beze všeho zájmu po&nbsp;všech zákopech na&nbsp;všech frontách. Když vám ještě jednu frčku přidají a&nbsp;udělají z&nbsp;vás živočicha, kterému se&nbsp;říká supák, pak ještě to&nbsp;nebude s&nbsp;vámi v&nbsp;pořádku. Váš duševní obzor se&nbsp;vám ještě víc zouží, a&nbsp;když složíte někde na&nbsp;bojišti své kulturně zakrnělé kosti, po&nbsp;vás v&nbsp;celé Evropě nikdo nezapláče.“</span></p>
        <p class="chunk" data-nb-ref-number="156" id="chunk156" data-nb-words="7" data-nb-chars="46"><span class="idea" data-nb-ref-number="163" id="idea163" data-nb-words="7" data-nb-chars="46">„Já vás dám zavřít,“ vykřikl zoufale desátník.</span></p>
        <p class="chunk" data-nb-ref-number="157" id="chunk157" data-nb-words="4" data-nb-chars="32"><span class="idea" data-nb-ref-number="164" id="idea164" data-nb-words="4" data-nb-chars="32">Jednoroční dobrovolník se&nbsp;usmál:</span></p>
        <p class="chunk" data-nb-ref-number="158" id="chunk158" data-nb-words="118" data-nb-chars="700"><span class="idea" data-nb-ref-number="165" id="idea165" data-nb-words="118" data-nb-chars="700">„Vy patrně byste mě&nbsp;chtěl dát zavřít proto, že&nbsp;jsem vám nadával. To&nbsp;byste lhal, poněvadž váš duševní majetek nemůže vůbec vystihnout nějakých urážek, a&nbsp;kromě toho vsadil bych se&nbsp;s&nbsp;vámi, o&nbsp;co byste chtěl, že&nbsp;si&nbsp;nepamatujete vůbec ničeho z&nbsp;celé naší rozmluvy. Kdybych vám řekl, že&nbsp;jste embryo, tak to&nbsp;zapomenete dřív, ne&nbsp;snad než přijedeme na&nbsp;nejbližší stanici, ale dřív, než se&nbsp;kolem nás mihne nejbližší telegrafní tyč. Jste odumřelý mozkový závin. Nedovedu si&nbsp;vůbec představit, že&nbsp;byste mohl někde souvisle vyložit všechno, co&nbsp;jste mě&nbsp;slyšel mluvit. Kromě toho můžete se&nbsp;kohokoliv zde optat, zdali v&nbsp;mých slovech byla jen sebenepatrnější narážka na&nbsp;váš duševní obzor a&nbsp;zdali jsem vás v&nbsp;něčem urazil.“</span></p>
        <p class="chunk" data-nb-ref-number="159" id="chunk159" data-nb-words="320" data-nb-chars="1820"><span class="idea" data-nb-ref-number="166" id="idea166" data-nb-words="320" data-nb-chars="1820">„Zajisté,“ potvrdil Švejk, „vám zde nikdo neřek ani slůvka, který byste si&nbsp;mohl nějak křivě vykládat. Vono to&nbsp;vždycky špatně vypadá, když se&nbsp;někdo cítí uraženej. Jednou jsem seděl v&nbsp;noční kavárně v&nbsp;Tunelu a&nbsp;bavili jsme se&nbsp;vo&nbsp;orangutanech. Seděl tam s&nbsp;námi jeden mariňák a&nbsp;ten vyprávěl, že&nbsp;orangutana často nerozeznají od&nbsp;nějakýho vousatýho vobčana, že&nbsp;takovej orangutan má&nbsp;bradu porostlou chlupy jako… ‚jako,‘ povídá, ‚řekněme třebas tamhleten pán u&nbsp;vedlejšího stolu.‘ Vohlédli jsme se&nbsp;všichni, a&nbsp;ten pán s&nbsp;tou bradou šel k&nbsp;mariňákovi a&nbsp;dal mu&nbsp;facku a&nbsp;mariňák mu&nbsp;rozbil hlavu flaškou od&nbsp;piva a&nbsp;ten bradatej pán se&nbsp;svalil a&nbsp;zůstal ležet bez sebe a&nbsp;s&nbsp;mariňákem jsme se&nbsp;rozloučili, poněvadž hned vodešel, když viděl, že&nbsp;ho&nbsp;přizabil. Potom jsme vzkřísili toho pána, a&nbsp;to jsme rozhodně neměli dělat, poněvadž hned po&nbsp;svým vzkříšení na&nbsp;nás všechny, kteří jsme přece s&nbsp;tím neměli prachnic co&nbsp;dělat, zavolal patrolu, která nás vodvedla na&nbsp;komisařství. Tam von pořád ved svou, že&nbsp;jsme ho&nbsp;považovali za&nbsp;orangutana, že&nbsp;jsme vo&nbsp;ničem jiným nemluvili než vo&nbsp;něm. A&nbsp;on pořád svou. My, že&nbsp;ne, že&nbsp;není žádnej orangutan. A&nbsp;von, že&nbsp;je, že&nbsp;to&nbsp;slyšel. Prosil jsem pana komisaře, aby mu&nbsp;to&nbsp;vysvětlil. A&nbsp;ten mu&nbsp;to&nbsp;zcela dobrácky vysvětloval, ale ani pak si&nbsp;nedal říct a&nbsp;řekl panu komisařovi, že&nbsp;tomu on&nbsp;nerozumí, že&nbsp;je&nbsp;s&nbsp;námi spolčenej. Tak ho&nbsp;pan komisař dal zavřít, aby vystřízlivěl, a&nbsp;my jsme se&nbsp;zas chtěli vrátit do&nbsp;Tunelu, ale už&nbsp;jsme nemohli, poněvadž nás taky posadili za&nbsp;katr. Tak vidíte, pane kaprál, co&nbsp;může bejt z&nbsp;maličkýho a&nbsp;nepatrnýho nedorozumění, které nestojí ani za&nbsp;řeč. V&nbsp;Okrouhlicích byl zas jeden občan a&nbsp;ten se&nbsp;urazil, když mu&nbsp;řekli v&nbsp;Německém Brodě, že&nbsp;je&nbsp;krajta tygrovitá. Vono je&nbsp;víc takovejch slov, který nejsou naprosto trestný. Například jestli bychom vám řekli, že&nbsp;jste ondatra. Mohl byste se&nbsp;za&nbsp;to&nbsp;na&nbsp;nás zlobit?“</span></p>
        <p class="chunk" data-nb-ref-number="160" id="chunk160" data-nb-words="30" data-nb-chars="201"><span class="idea" data-nb-ref-number="167" id="idea167" data-nb-words="30" data-nb-chars="201">Desátník zařičel. Nebylo možné říci, že&nbsp;zařval. Hněv, vztek, zoufalství, vše se&nbsp;slilo v&nbsp;řadu silných zvuků a&nbsp;toto koncertní číslo doplňovalo pískání, které nosem prováděl chrápající vrchní polní kurát.</span></p>
        <p class="chunk" data-nb-ref-number="161" id="chunk161" data-nb-words="23" data-nb-chars="133"><span class="idea" data-nb-ref-number="168" id="idea168" data-nb-words="23" data-nb-chars="133">Po&nbsp;tom zařičení nastoupila úplná deprese. Desátník posadil se&nbsp;na&nbsp;lavici a&nbsp;jeho vodové, bezvýrazné oči utkvěly v&nbsp;dálce na&nbsp;lesy a&nbsp;hory.</span></p>
        <p class="chunk" data-nb-ref-number="162" id="chunk162" data-nb-words="74" data-nb-chars="485"><span class="idea" data-nb-ref-number="169" id="idea169" data-nb-words="74" data-nb-chars="485">„Pane desátníku,“ řekl jednoroční dobrovolník, „vy mně připomínáte nyní, jak sledujete šumné hory a&nbsp;vonné lesy, postavu Danta. Týž ušlechtilý obličej básníka, muže srdce a&nbsp;ducha jemného, přístupného šlechetnému hnutí. Zůstaňte, prosím vás, tak sedět, tak pěkně vám to&nbsp;sluší. S&nbsp;jakým oduševněním, beze vší strojenosti a&nbsp;škrobenosti vypulujete oči na&nbsp;krajinu. Jistěže si&nbsp;myslíte, jak to&nbsp;bude krásné, až&nbsp;na&nbsp;jaře místo těch pustých míst nyní rozloží se&nbsp;tu&nbsp;koberec lučních pestrých květin…“</span></p>
        <p class="chunk" data-nb-ref-number="163" id="chunk163" data-nb-words="23" data-nb-chars="144"><span class="idea" data-nb-ref-number="170" id="idea170" data-nb-words="23" data-nb-chars="144">„… kerej koberec vobjímá potůček,“ poznamenal Švejk, „a&nbsp;von pan desátník sliní tužku, sedí na&nbsp;nějakým pařezu a&nbsp;píše básničku do&nbsp;Malýho čtenáře.“</span></p>
        <p class="chunk" data-nb-ref-number="164" id="chunk164" data-nb-words="19" data-nb-chars="146"><span class="idea" data-nb-ref-number="171" id="idea171" data-nb-words="19" data-nb-chars="146">Desátník stal se&nbsp;úplně apatickým, zatímco jednoroční dobrovolník tvrdil, že&nbsp;rozhodně viděl hlavu desátníka vymodelovanou na&nbsp;jedné výstavě sochařů:</span></p>
        <p class="chunk" data-nb-ref-number="165" id="chunk165" data-nb-words="9" data-nb-chars="69"><span class="idea" data-nb-ref-number="172" id="idea172" data-nb-words="9" data-nb-chars="69">„Dovolte, pane desátníku, nestál jste snad modelem sochaři Štursovi?“</span></p>
        <p class="chunk" data-nb-ref-number="166" id="chunk166" data-nb-words="9" data-nb-chars="63"><span class="idea" data-nb-ref-number="173" id="idea173" data-nb-words="9" data-nb-chars="63">Desátník podíval se&nbsp;na&nbsp;jednoročního dobrovolníka a&nbsp;řekl smutně:</span></p>
        <p class="chunk" data-nb-ref-number="167" id="chunk167" data-nb-words="1" data-nb-chars="9"><span class="idea" data-nb-ref-number="174" id="idea174" data-nb-words="1" data-nb-chars="9">„Nestál.“</span></p>
        <p class="chunk" data-nb-ref-number="168" id="chunk168" data-nb-words="8" data-nb-chars="51"><span class="idea" data-nb-ref-number="175" id="idea175" data-nb-words="8" data-nb-chars="51">Jednoroční dobrovolník umlkl a&nbsp;natáhl se&nbsp;na&nbsp;lavici.</span></p>
        <p class="chunk" data-nb-ref-number="169" id="chunk169" data-nb-words="36" data-nb-chars="202"><span class="idea" data-nb-ref-number="176" id="idea176" data-nb-words="36" data-nb-chars="202">Mužové z&nbsp;eskorty hráli karty se&nbsp;Švejkem, desátník ze&nbsp;zoufalství kibicoval a&nbsp;dovolil si&nbsp;dokonce poznamenat, že&nbsp;Švejk vynesl zelené eso a&nbsp;to že&nbsp;je&nbsp;chyba. Neměl si&nbsp;trumfovat a&nbsp;měl by&nbsp;sedmu na&nbsp;poslední hod.</span></p>
        <p class="chunk" data-nb-ref-number="170" id="chunk170" data-nb-words="22" data-nb-chars="141"><span class="idea" data-nb-ref-number="177" id="idea177" data-nb-words="22" data-nb-chars="141">„Bejvaly v&nbsp;hospodách,“ řekl Švejk, „takový pěkný nápisy proti kibicům. Pamatuji se&nbsp;na&nbsp;jeden: ‚Kibic, drž tlamajznu, než tě&nbsp;přes ní&nbsp;šmajznu.‘“</span></p>
        <p class="chunk" data-nb-ref-number="171" id="chunk171" data-nb-words="12" data-nb-chars="83"><span class="idea" data-nb-ref-number="178" id="idea178" data-nb-words="12" data-nb-chars="83">Vojenský vlak vjížděl do&nbsp;stanice, kde inspekce prohlížela vagóny. Vlak se&nbsp;zastavil.</span></p>
        <p class="chunk" data-nb-ref-number="172" id="chunk172" data-nb-words="16" data-nb-chars="107"><span class="idea" data-nb-ref-number="179" id="idea179" data-nb-words="16" data-nb-chars="107">„To se&nbsp;ví,“ řekl neúprosný jednoroční dobrovolník, dívaje se&nbsp;významně na&nbsp;desátníka, „inspekce je&nbsp;již tady…“</span></p>
        <p class="chunk" data-nb-ref-number="173" id="chunk173" data-nb-words="4" data-nb-chars="29"><span class="idea" data-nb-ref-number="180" id="idea180" data-nb-words="4" data-nb-chars="29">Do&nbsp;vagónu vstoupila inspekce.</span></p>
        <p class="chunk" data-nb-ref-number="174" id="chunk174" data-nb-words="10" data-nb-chars="78"><span class="idea" data-nb-ref-number="181" id="idea181" data-nb-words="10" data-nb-chars="78">Velitelem vojenského vlaku byl štábem naznačen rezervní důstojník doktor Mráz.</span></p>
        <p class="chunk" data-nb-ref-number="175" id="chunk175" data-nb-words="129" data-nb-chars="809"><span class="idea" data-nb-ref-number="182" id="idea182" data-nb-words="129" data-nb-chars="809">Na&nbsp;takové hloupé služby vždy házeli rezervní důstojníky. Doktor Mráz byl z&nbsp;toho jelen. Nemohl se&nbsp;dopočítat pořád jednoho vagónu, ačkoliv byl v&nbsp;civilu profesorem matematiky na&nbsp;reálném gymnáziu. Kromě toho na&nbsp;poslední stanici hlášený stav mužstva z&nbsp;jednotlivých vagónů kolísal s&nbsp;číslem udaným po&nbsp;skončeném nástupu do&nbsp;vagónů na&nbsp;budějovickém nádraží. Zdálo se&nbsp;mu, když se&nbsp;díval do&nbsp;papírů, že&nbsp;kde se&nbsp;vzalo tu&nbsp;se&nbsp;vzalo o&nbsp;dvě polní kuchyně víc. Neobyčejně nepříjemné šimrání v&nbsp;zádech působilo mu&nbsp;konstatování, že&nbsp;se&nbsp;mu&nbsp;rozmnožili koně neznámým způsobem. V&nbsp;seznamu důstojníků nemohl se&nbsp;dopátrat dvou kadetů, kteří mu&nbsp;scházeli. V&nbsp;kanceláři pluku v&nbsp;předním vagóně hledali neustále jeden psací stroj. Z&nbsp;toho chaosu rozbolela ho&nbsp;hlava, snědl již tři aspirinové prášky a&nbsp;nyní revidoval vlak s&nbsp;bolestným výrazem v&nbsp;obličeji.</span></p>
        <p class="chunk" data-nb-ref-number="176" id="chunk176" data-nb-words="37" data-nb-chars="228"><span class="idea" data-nb-ref-number="183" id="idea183" data-nb-words="37" data-nb-chars="228">Když vstoupil do&nbsp;arestantského kupé se&nbsp;svým průvodcem, nahlédl do&nbsp;papírů, a&nbsp;přijav raport zničeného desátníka, že&nbsp;veze dva arestanty a&nbsp;má tolik a&nbsp;tolik mužstva, porovnal ještě jednou ve&nbsp;spisech pravost udání a&nbsp;rozhlédl se&nbsp;kolem.</span></p>
        <p class="chunk" data-nb-ref-number="177" id="chunk177" data-nb-words="26" data-nb-chars="154"><span class="idea" data-nb-ref-number="184" id="idea184" data-nb-words="26" data-nb-chars="154">„Kohopak to&nbsp;vezete s&nbsp;sebou?“ otázal se&nbsp;přísně, ukazuje na&nbsp;vrchního polního kuráta, který spal na&nbsp;břiše a&nbsp;jehož zadní tváře vyzývavě se&nbsp;dívaly na&nbsp;inspekci.</span></p>
        <p class="chunk" data-nb-ref-number="178" id="chunk178" data-nb-words="9" data-nb-chars="71"><span class="idea" data-nb-ref-number="185" id="idea185" data-nb-words="9" data-nb-chars="71">„Poslušně hlásím, pane lajtnant,“ zakoktal desátník, „že my&nbsp;tentononc…“</span></p>
        <p class="chunk" data-nb-ref-number="179" id="chunk179" data-nb-words="8" data-nb-chars="64"><span class="idea" data-nb-ref-number="186" id="idea186" data-nb-words="8" data-nb-chars="64">„Jaképak tentononc,“ zabručel doktor Mráz, „vyjádřete se&nbsp;přímo.“</span></p>
        <p class="chunk" data-nb-ref-number="180" id="chunk180" data-nb-words="55" data-nb-chars="333"><span class="idea" data-nb-ref-number="187" id="idea187" data-nb-words="55" data-nb-chars="333">„Poslušně hlásím, pane lajtnant,“ ozval se&nbsp;místo desátníka Švejk, „tento pán, který spí na&nbsp;břiše, je&nbsp;nějakej vopilej pan obrfeldkurát. Von se&nbsp;k&nbsp;nám přidal a&nbsp;vlez nám sem do&nbsp;vagónu, a&nbsp;poněvadž je&nbsp;to&nbsp;náš představenej, tak jsme ho&nbsp;nemohli vyhodit, aby to&nbsp;nebylo porušení superordinace. Von si&nbsp;patrně spletl štábní vagón s&nbsp;arestantským.“</span></p>
        <p class="chunk" data-nb-ref-number="181" id="chunk181" data-nb-words="50" data-nb-chars="294"><span class="idea" data-nb-ref-number="188" id="idea188" data-nb-words="50" data-nb-chars="294">Doktor Mráz si&nbsp;vzdychl a&nbsp;podíval se&nbsp;do&nbsp;svých papírů. O&nbsp;nějakém vrchním polním kurátovi, který má&nbsp;jeti s&nbsp;vlakem do&nbsp;Brucku, nebylo v&nbsp;seznamu zmínky. Cukl nervózně okem. Na&nbsp;poslední stanici mu&nbsp;najednou přibývali koně, a&nbsp;nyní se&nbsp;mu&nbsp;dokonce rodí zčistajasna vrchní polní kuráti v&nbsp;kupé pro arestanty.</span></p>
        <p class="chunk" data-nb-ref-number="182" id="chunk182" data-nb-words="23" data-nb-chars="138"><span class="idea" data-nb-ref-number="189" id="idea189" data-nb-words="23" data-nb-chars="138">Nevzmohl se&nbsp;na&nbsp;nic jiného, než že&nbsp;vyzval desátníka, aby spícího na&nbsp;břiše obrátil, poněvadž z&nbsp;této polohy nebylo možno určit jeho identitu.</span></p>
        <p class="chunk" data-nb-ref-number="183" id="chunk183" data-nb-words="19" data-nb-chars="125"><span class="idea" data-nb-ref-number="190" id="idea190" data-nb-words="19" data-nb-chars="125">Desátník obrátil po&nbsp;delší námaze vrchního polního kuráta naznak, přičemž se&nbsp;ten probudil, a&nbsp;vida důstojníka před sebou, řekl:</span></p>
        <p class="chunk" data-nb-ref-number="184" id="chunk184" data-nb-words="17" data-nb-chars="103"><span class="idea" data-nb-ref-number="191" id="idea191" data-nb-words="17" data-nb-chars="103">„En, servus, Fredy, was gibts neues? Abendessen schon fertig?“ zamhouřil opět oči a&nbsp;obrátil se&nbsp;k&nbsp;stěně.</span></p>
        <p class="chunk" data-nb-ref-number="185" id="chunk185" data-nb-words="23" data-nb-chars="145"><span class="idea" data-nb-ref-number="192" id="idea192" data-nb-words="23" data-nb-chars="145">Doktor Mráz poznal ihned, že&nbsp;je&nbsp;to&nbsp;týž žrout od&nbsp;včerejška z&nbsp;důstojnického kasina, pověstný vyžírač všech důstojnických mináží, a&nbsp;tiše si&nbsp;vzdychl.</span></p>
        <p class="chunk" data-nb-ref-number="186" id="chunk186" data-nb-words="14" data-nb-chars="87"><span class="idea" data-nb-ref-number="193" id="idea193" data-nb-words="14" data-nb-chars="87">„Za to,“ řekl k&nbsp;desátníkovi, „půjdete k&nbsp;raportu.“ Odcházel, když ho&nbsp;vtom Švejk zadržel:</span></p>
        <p class="chunk" data-nb-ref-number="187" id="chunk187" data-nb-words="63" data-nb-chars="383"><span class="idea" data-nb-ref-number="194" id="idea194" data-nb-words="63" data-nb-chars="383">„Poslušně hlásím, pane lajtnant, že&nbsp;sem nepatřím. Mám být zavřenej jen do&nbsp;jedenáctý, poněvadž právě dnes vyšla moje lhůta. Byl jsem zavřenej na&nbsp;tři dny a&nbsp;teď už&nbsp;mám sedět s&nbsp;vostatníma v&nbsp;dobytčím voze. Poněvadž už&nbsp;je&nbsp;dávno jedenáct pryč, prosím vás, pane lajtnant, abych byl buď vysazenej na&nbsp;trať, nebo převedenej do&nbsp;dobytčího vagónu, kam patřím, nebo k&nbsp;panu obrlajtnantovi Lukášovi.“</span></p>
        <p class="chunk" data-nb-ref-number="188" id="chunk188" data-nb-words="13" data-nb-chars="74"><span class="idea" data-nb-ref-number="195" id="idea195" data-nb-words="13" data-nb-chars="74">„Jak se&nbsp;jmenujete?“ otázal se&nbsp;doktor Mráz, dívaje se&nbsp;opět do&nbsp;svých papírů.</span></p>
        <p class="chunk" data-nb-ref-number="189" id="chunk189" data-nb-words="6" data-nb-chars="46"><span class="idea" data-nb-ref-number="196" id="idea196" data-nb-words="6" data-nb-chars="46">„Švejk Josef, poslušně hlásím, pane lajtnant.“</span></p>
        <p class="chunk" data-nb-ref-number="190" id="chunk190" data-nb-words="38" data-nb-chars="220"><span class="idea" data-nb-ref-number="197" id="idea197" data-nb-words="38" data-nb-chars="220">„Ehm, vy&nbsp;jste tedy ten známý Švejk,“ řekl doktor Mráz, „vy jste měl opravdu vyjít o&nbsp;jedenácté. Ale pan nadporučík Lukáš mne žádal, abych vás nepouštěl až&nbsp;v&nbsp;Brucku, je&nbsp;prý to&nbsp;bezpečnější, alespoň na&nbsp;cestě nic nevyvedete.“</span></p>
        <p class="chunk" data-nb-ref-number="191" id="chunk191" data-nb-words="9" data-nb-chars="63"><span class="idea" data-nb-ref-number="198" id="idea198" data-nb-words="9" data-nb-chars="63">Po&nbsp;odchodu inspekce nemohl desátník udržet se&nbsp;jízlivé poznámky:</span></p>
        <p class="chunk" data-nb-ref-number="192" id="chunk192" data-nb-words="21" data-nb-chars="122"><span class="idea" data-nb-ref-number="199" id="idea199" data-nb-words="21" data-nb-chars="122">„Tak vidíte, Švejku, že&nbsp;vám to&nbsp;hovno pomohlo obracet se&nbsp;k&nbsp;vyšší instanci. Kdybych byl chtěl, mohl jsem vám oběma zatopit.“</span></p>
        <p class="chunk" data-nb-ref-number="193" id="chunk193" data-nb-words="63" data-nb-chars="415"><span class="idea" data-nb-ref-number="200" id="idea200" data-nb-words="63" data-nb-chars="415">„Pane desátníku,“ ozval se&nbsp;jednoroční dobrovolník, „házet hovny je&nbsp;víceméně věrohodná argumentace, ale inteligentní člověk nemá užívat takových slov, je-li rozčilen nebo chce-li dělat výpady na&nbsp;někoho. Potom to&nbsp;vaše směšné vyhrožování, že&nbsp;jste nám mohl oběma zatopit. Proč jste to&nbsp;u&nbsp;všech čertů neudělal, když jste měl k&nbsp;tomu příležitost? Jeví se&nbsp;v&nbsp;tom jistě vaše veliká duševní vyspělost a&nbsp;neobyčejná delikátnost.“</span></p>
        <p class="chunk" data-nb-ref-number="194" id="chunk194" data-nb-words="13" data-nb-chars="78"><span class="idea" data-nb-ref-number="201" id="idea201" data-nb-words="13" data-nb-chars="78">„Už toho mám dost,“ vyskočil desátník, „já mohu vás oba přivést do&nbsp;kriminálu.“</span></p>
        <p class="chunk" data-nb-ref-number="195" id="chunk195" data-nb-words="9" data-nb-chars="68"><span class="idea" data-nb-ref-number="202" id="idea202" data-nb-words="9" data-nb-chars="68">„A&nbsp;kvůli čemu, holoubku?“ otázal se&nbsp;nevinně jednoroční dobro­volník.</span></p>
        <p class="chunk" data-nb-ref-number="196" id="chunk196" data-nb-words="8" data-nb-chars="47"><span class="idea" data-nb-ref-number="203" id="idea203" data-nb-words="8" data-nb-chars="47">„To je&nbsp;moje věc,“ dodával sobě odvahy desátník.</span></p>
        <p class="chunk" data-nb-ref-number="197" id="chunk197" data-nb-words="42" data-nb-chars="236"><span class="idea" data-nb-ref-number="204" id="idea204" data-nb-words="42" data-nb-chars="236">„Vaše věc,“ řekl jednoroční dobrovolník s&nbsp;úsměvem, „vaše i&nbsp;naše. Jako v&nbsp;kartách: moje teta&nbsp;– vaše teta. Spíš bych řekl, že&nbsp;na&nbsp;vás působila zmínka o&nbsp;tom, že&nbsp;půjdete k&nbsp;raportu, a&nbsp;proto začínáte na&nbsp;nás hulákat, ovšem že&nbsp;neslužební cestou.“</span></p>
        <p class="chunk" data-nb-ref-number="198" id="chunk198" data-nb-words="12" data-nb-chars="83"><span class="idea" data-nb-ref-number="205" id="idea205" data-nb-words="12" data-nb-chars="83">„Vy jste sprosťáci,“ ozval se&nbsp;desátník, nabíraje poslední odvahu tvářit se&nbsp;strašně.</span></p>
        <p class="chunk" data-nb-ref-number="199" id="chunk199" data-nb-words="160" data-nb-chars="942"><span class="idea" data-nb-ref-number="206" id="idea206" data-nb-words="160" data-nb-chars="942">„Já vám něco povím, pane kaprál,“ poznamenal Švejk, „já už&nbsp;jsem starej voják, sloužil jsem před válkou, a&nbsp;vono se&nbsp;to&nbsp;vždycky s&nbsp;těma nadávkama nevyplácí. Když jsem tenkrát sloužil před léty, pamatuju se, že&nbsp;u&nbsp;nás byl u&nbsp;kumpanie nějakej šupák Schreiter. Von sloužil za&nbsp;supu, moh jít už&nbsp;jako kaprál dávno domů, ale byl, jak se&nbsp;říká, uhozenej. Tak ten člověk na&nbsp;nás vojácích seděl, lepil se&nbsp;nám jako hovno na&nbsp;košili, to&nbsp;mu&nbsp;nebylo recht, to&nbsp;zas bylo proti všem foršriftům, sekýroval nás, jak jen moh, a&nbsp;říkal nám: ‚Vy nejste vojáci, ale vechtři.‘ Mě&nbsp;to&nbsp;jednoho dne dožralo a&nbsp;šel jsem ke&nbsp;kumpanieraportu. ‚Co chceš?‘ povídá hejtman. ‚Mám, poslušně hlásím, pane hejtmane, stížnost na&nbsp;našeho pana feldvébla Schreitra, my&nbsp;jsme přece císařští vojáci, a&nbsp;ne žádní vechtři. My&nbsp;sloužíme císaři pánu, ale nejsme žádní hlídači ovoce.‘ ‚Koukej, hmyze,‘ vodpověděl mně hejtman, ‚ať už&nbsp;tě&nbsp;nevidím.‘ A&nbsp;já na&nbsp;to, že&nbsp;prosím poslušně přeložit mě&nbsp;k&nbsp;batalionsraportu.</span></p>
        <p class="chunk" data-nb-ref-number="200" id="chunk200" data-nb-words="104" data-nb-chars="623"><span class="idea" data-nb-ref-number="207" id="idea207" data-nb-words="104" data-nb-chars="623">U&nbsp;batalionsraportu, když jsem to&nbsp;vysvětlil obrstlajtnantovi, že&nbsp;nejsme žádní vechtři, ale císařští vojáci, dal mne zavřít na&nbsp;dva dny, ale já&nbsp;jsem žádal, aby mne přeložili k&nbsp;regimentsraportu. U&nbsp;regimentsraportu pan obršt po&nbsp;mým vysvětlování na&nbsp;mě&nbsp;zařval, že&nbsp;jsem pitomec, abych táh ke&nbsp;všem čertům. Já&nbsp;zas na&nbsp;to: ‚Poslušně hlásím, pane obršt, abych byl předveden k&nbsp;brigaderaportu.‘ Toho se&nbsp;lek a&nbsp;hned dal do&nbsp;kanceláře zavolat našeho šupáka Schreitra a&nbsp;ten mě&nbsp;musel vodprosit přede všema oficírama za&nbsp;to&nbsp;slovo vechtr. Potom mne dohonil na&nbsp;dvoře a&nbsp;voznámil mně, že&nbsp;vode dneška mně nadávat nebude, ale že&nbsp;mě&nbsp;přivede na&nbsp;garnizón.</span></p>
        <p class="chunk" data-nb-ref-number="201" id="chunk201" data-nb-words="259" data-nb-chars="1480"><span class="idea" data-nb-ref-number="208" id="idea208" data-nb-words="259" data-nb-chars="1480">Já&nbsp;jsem si&nbsp;vod tý&nbsp;doby dával na&nbsp;sebe největší pozor, ale neuhlídal jsem se. Stál jsem post u&nbsp;magacínu a&nbsp;na stěně každej post na&nbsp;zeď vždycky něco napsal. Buď tam vykreslil ženský přirození, nebo tam napsal nějakej veršíček. Já&nbsp;jsem si&nbsp;na&nbsp;nic nemohl vzpomenout, a&nbsp;tak jsem se&nbsp;z&nbsp;dlouhý chvíle podepsal na&nbsp;stěně pod název ‚Supák Schreiter je&nbsp;hnát‘. A&nbsp;ten pacholek supák hned to&nbsp;udal, poněvadž za&nbsp;mnou slídil jak červenej pes. Nešťastnou náhodou ještě nad tím nápisem byl jinej: ‚My na&nbsp;vojnu nepůjdeme, my&nbsp;se&nbsp;na&nbsp;ni&nbsp;vysereme,‘ a&nbsp;to bylo v&nbsp;roce 1912, když jsme měli jít do&nbsp;Srbska kvůli tomu konzulovi Procházkovi. Tak mě&nbsp;hned poslali do&nbsp;Terezína k&nbsp;landgerichtu. Asi patnáctkrát tu&nbsp;zeď od&nbsp;magacínu s&nbsp;těma nápisama i&nbsp;s&nbsp;mým podpisem páni od&nbsp;vojenskýho soudu fotografovali, desetkrát mně dali napsat, aby zkoumali můj rukopis, ‚My na&nbsp;vojnu nepůjdeme, my&nbsp;se&nbsp;na&nbsp;ni&nbsp;vysereme‘, patnáctkrát musel jsem psát před nimi ‚Supák Schreiter je&nbsp;hnát‘, a&nbsp;nakonec přijel jeden znalec písma a&nbsp;dal mně napsat: Bylo 29.&nbsp;července 1897, kdy Králový Dvůr nad Labem poznal hrůzy prudkého a&nbsp;rozvodněného Labe. ‚To ještě nestačí,‘ povídal auditor, ‚nám se&nbsp;jedná o&nbsp;to vysrání. Nadiktujte mu&nbsp;něco, kde je&nbsp;hodně <em>s</em>&nbsp;a <em>r</em>.‘ Tak mně diktoval: Srb, srub, svrab, srabařina, cherubín, rubín, holota. Von už&nbsp;byl z&nbsp;toho ten soudní znalec písma tumpachovej a&nbsp;pořád se&nbsp;vohlížel dozadu, kde stál voják s&nbsp;bajonetem, a&nbsp;nakonec řekl, že&nbsp;to&nbsp;musí do&nbsp;Vídně, abych napsal třikrát za&nbsp;sebou: Také začíná už&nbsp;slunko pálit, horko je&nbsp;znamenité.</span></p>
        <p class="chunk" data-nb-ref-number="202" id="chunk202" data-nb-words="62" data-nb-chars="318"><span class="idea" data-nb-ref-number="209" id="idea209" data-nb-words="62" data-nb-chars="318">Vodpravili celej materiál do&nbsp;Vídně a&nbsp;nakonec vyšlo to&nbsp;tak, že&nbsp;pokud se&nbsp;týká těch nápisů, že&nbsp;to&nbsp;není moje ruka, podpis že&nbsp;je&nbsp;můj, na&nbsp;kterej jsem se&nbsp;přiznal, a&nbsp;že za&nbsp;to&nbsp;jsem vodsouzenej na&nbsp;šest neděl, poněvadž jsem se&nbsp;podepsal, když jsem stál na&nbsp;vartě, a&nbsp;nemoh jsem prej hlídat po&nbsp;tu&nbsp;dobu, co&nbsp;jsem se&nbsp;podpisoval na&nbsp;zdi.“</span></p>
        <p class="chunk" data-nb-ref-number="203" id="chunk203" data-nb-words="33" data-nb-chars="195"><span class="idea" data-nb-ref-number="210" id="idea210" data-nb-words="33" data-nb-chars="195">„To je&nbsp;vidět,“ řekl desátník s&nbsp;uspokojením, „že přece jen nezůstalo to&nbsp;bez trestu, že&nbsp;jste pořádnej kriminálník. Já&nbsp;bejt na&nbsp;místě toho landgerichtu, napařil bych vám ne&nbsp;šest neděl, ale šest let.“</span></p>
        <p class="chunk" data-nb-ref-number="204" id="chunk204" data-nb-words="124" data-nb-chars="813"><span class="idea" data-nb-ref-number="211" id="idea211" data-nb-words="124" data-nb-chars="813">„Nebuďte tak strašným,“ ujal se&nbsp;slova jednoroční dobrovolník, „a&nbsp;pomýšlejte raději na&nbsp;svůj konec. Právě nedávno vám řekla inspekce, že&nbsp;půjdete k&nbsp;raportu. Na&nbsp;takovou věc měl byste se&nbsp;připravovat velice vážně a&nbsp;rozjímat o&nbsp;posledních věcech desátníka. Co&nbsp;jste vlastně proti vesmíru, když povážíte, že&nbsp;nejbližší nám stálice je&nbsp;od&nbsp;tohoto vojenského vlaku vzdálena 275 000krát, než je&nbsp;Slunce, aby její paralaxa tvořila jednu obloukovou vteřinu. Kdyby vy&nbsp;jste se&nbsp;nacházel ve&nbsp;vesmíru jako stálice, byl byste rozhodně příliš nepatrným, aby vás mohly postřehnout nejlepší hvězdářské přístroje. Pro vaši nepatrnost ve&nbsp;vesmíru není pojmu. Za&nbsp;půl roku udělal byste na&nbsp;obloze takový maličký oblouček, za&nbsp;rok maličkou elipsu, pro vyjádření kteréž číslicemi není vůbec pojmu, jak je&nbsp;nepatrná. Vaše paralaxa byla by&nbsp;neměřitelnou.“</span></p>
        <p class="chunk" data-nb-ref-number="205" id="chunk205" data-nb-words="62" data-nb-chars="361"><span class="idea" data-nb-ref-number="212" id="idea212" data-nb-words="62" data-nb-chars="361">„V&nbsp;takovým případě,“ poznamenal Švejk, „moh by&nbsp;být pan kaprál hrdej na&nbsp;to, že&nbsp;ho&nbsp;žádnej nemůže změřit, a&nbsp;ať to&nbsp;s&nbsp;ním u&nbsp;raportu dopadne jak chce, musí bejt klidnej a&nbsp;nesmí se&nbsp;rozčilovat, poněvadž každý rozčílení škodí na&nbsp;zdraví, a&nbsp;teď ve&nbsp;vojně si&nbsp;musí každej zdraví šetřit, poněvadž ty&nbsp;válečný outrapy vyžadujou vod každýho jednotlivce, aby nebyl žádnej chcípák.</span></p>
        <p class="chunk" data-nb-ref-number="206" id="chunk206" data-nb-words="80" data-nb-chars="503"><span class="idea" data-nb-ref-number="213" id="idea213" data-nb-words="80" data-nb-chars="503">Jestli vás, pane kaprál, zavřou,“ pokračoval Švejk s&nbsp;milým úsměvem, „jestli se&nbsp;vám stane nějaký to&nbsp;příkoří, tak nesmíte ztrácet ducha, a&nbsp;jestli voni si&nbsp;budou myslet svoje, vy&nbsp;si&nbsp;taky myslete svoje. Jako jsem znal jednoho uhlíře, kerej byl se&nbsp;mnou zavřenej na&nbsp;začátku války na&nbsp;policejním ředitelství v&nbsp;Praze, nějakej František Škvor, pro velezradu, a&nbsp;později snad taky vodpravenej kvůli nějakej pragmatickej sankci. Ten člověk, když se&nbsp;ho&nbsp;u&nbsp;vejslechu ptali, jestli má&nbsp;nějaký námitky proti protokolu, řek:</span></p>
        <p class="chunk" data-nb-ref-number="207" id="chunk207" data-nb-words="15" data-nb-chars="81"><em><span class="idea" data-nb-ref-number="214" id="idea214" data-nb-words="9" data-nb-chars="43">‚Ať si&nbsp;bylo, jak si&nbsp;bylo, přece jaksi bylo,<br></span>
<span class="idea" data-nb-ref-number="215" id="idea215" data-nb-words="6" data-nb-chars="38">ještě nikdy nebylo, aby jaksi nebylo.‘</span></em></p>
        <p class="chunk" data-nb-ref-number="208" id="chunk208" data-nb-words="61" data-nb-chars="287"><span class="idea" data-nb-ref-number="216" id="idea216" data-nb-words="61" data-nb-chars="287">Potom ho&nbsp;za&nbsp;to&nbsp;dali do&nbsp;temný komůrky a&nbsp;nedali mu&nbsp;nic jíst a&nbsp;pít po&nbsp;dva dny a&nbsp;zas ho&nbsp;vyvedli k&nbsp;vejslechu, a&nbsp;on stál na&nbsp;svým, že&nbsp;ať&nbsp;si&nbsp;bylo, jak si&nbsp;bylo, přece jaksi bylo, ještě nikdy nebylo, aby jaksi nebylo. Může bejt, že&nbsp;šel s&nbsp;tím i&nbsp;pod šibenici, když ho&nbsp;potom dali k&nbsp;vojenskýmu soudu.“</span></p>
        <p class="chunk" data-nb-ref-number="209" id="chunk209" data-nb-words="71" data-nb-chars="420"><span class="idea" data-nb-ref-number="217" id="idea217" data-nb-words="71" data-nb-chars="420">„Teď prej toho hodně věšejí a&nbsp;střílejí,“ řekl jeden z&nbsp;mužů eskorty, „nedávno nám četli na&nbsp;execírplace befél, že&nbsp;v&nbsp;Motole vodstřelili záložníka Kudrnu, poněvadž hejtman sekl šavlí jeho chlapečka, kerej byl na&nbsp;ruce u&nbsp;jeho ženy, když se&nbsp;s&nbsp;ním v&nbsp;Benešově chtěla loučit, a&nbsp;von se&nbsp;rozčílil. A&nbsp;politický lidi vůbec zavírají. Taky už&nbsp;vodstřelili jednoho redaktora na&nbsp;Moravě. A&nbsp;náš hejtman povídal, že&nbsp;to&nbsp;na&nbsp;vostatní ještě čeká.“</span></p>
        <p class="chunk" data-nb-ref-number="210" id="chunk210" data-nb-words="8" data-nb-chars="63"><span class="idea" data-nb-ref-number="218" id="idea218" data-nb-words="8" data-nb-chars="63">„Všechno má&nbsp;své meze,“ řekl jednoroční dobrovolník dvojsmyslně.</span></p>
        <p class="chunk" data-nb-ref-number="211" id="chunk211" data-nb-words="148" data-nb-chars="812"><span class="idea" data-nb-ref-number="219" id="idea219" data-nb-words="148" data-nb-chars="812">„To máte pravdu,“ ozval se&nbsp;desátník, „na takový redaktory to&nbsp;patří. Voni jen lid pobuřujou. Jako předloni, když jsem byl ještě jenom frajtrem, tak byl pode mnou jeden redaktor a&nbsp;ten mne jinak nenazýval než zkázou armády, ale když jsem ho&nbsp;učil klenkübungy, až&nbsp;se&nbsp;potil, tak vždycky říkal: ‚Prosím, abyste ve&nbsp;mně ctil člověka.‘ Já&nbsp;mu&nbsp;ale toho člověka ukázal, když bylo nýdr a&nbsp;hodně louží na&nbsp;dvoře v&nbsp;kasárnách. Zaved jsem ho&nbsp;před takovou louži a&nbsp;musel chlap do&nbsp;ní&nbsp;padat, až&nbsp;voda stříkala jako na&nbsp;plovárně. A&nbsp;vodpůldne už&nbsp;zas muselo se&nbsp;všechno na&nbsp;něm blejskat, mundúr musel bejt čistej jako sklo, a&nbsp;von pucoval a&nbsp;hekal a&nbsp;dělal poznámky, a&nbsp;druhej den zas byl jako svině vyválená v&nbsp;blátě a&nbsp;já stál nad ním a&nbsp;říkal jsem mu: ‚Tak, pane redaktore, co&nbsp;je&nbsp;víc: zkáza armády, nebo ten váš člověk?‘ To&nbsp;byl pravej inteligent.“</span></p>
        <p class="chunk" data-nb-ref-number="212" id="chunk212" data-nb-words="9" data-nb-chars="75"><span class="idea" data-nb-ref-number="220" id="idea220" data-nb-words="9" data-nb-chars="75">Desátník podíval se&nbsp;vítězoslavně na&nbsp;jednoročního dobrovolníka a&nbsp;pokračoval:</span></p>
        <p class="chunk" data-nb-ref-number="213" id="chunk213" data-nb-words="155" data-nb-chars="877"><span class="idea" data-nb-ref-number="221" id="idea221" data-nb-words="155" data-nb-chars="877">„Von ztratil jednoroční pásky právě pro svou inteligenci, poněvadž psal do&nbsp;novin o&nbsp;tejrání vojáků. Ale jak ho&nbsp;netejrat, když takovej učenej člověk neumí u&nbsp;kvéru rozebrat fršlus, ani když mu&nbsp;to&nbsp;už&nbsp;podesátý ukazujou, a&nbsp;když se&nbsp;řekne linksšaut, von kroutí jako naschvál svou palicí napravo a&nbsp;kouká přitom jako vrána a&nbsp;při kvérgrifech neví, zač má&nbsp;dřív chytit, jestli za&nbsp;řemen, nebo za&nbsp;patrontašku, a&nbsp;čumí na&nbsp;vás jako tele na&nbsp;nový vrata, když mu&nbsp;ukazujete, jak má&nbsp;sject ruka po&nbsp;řemenu dolů. Von ani nevěděl, na&nbsp;kterým rameni se&nbsp;nosí kvér, a&nbsp;salutoval jako opice, a&nbsp;při těch vobratech, pomoz pánbůh, když se&nbsp;mašírovalo a&nbsp;učil se&nbsp;chodit. Když se&nbsp;měl votočit, to&nbsp;mu&nbsp;bylo jedno, jakou haxnou to&nbsp;udělal, cáp, cáp, cáp, třebas šest šritů ještě šel kupředu a&nbsp;pak se&nbsp;teprve točil jako kohout na&nbsp;vobrtlíku a&nbsp;při marši držel krok jako podagrista nebo tancoval jako stará děvka vo&nbsp;posvícení.“</span></p>
        <p class="chunk" data-nb-ref-number="214" id="chunk214" data-nb-words="3" data-nb-chars="20"><span class="idea" data-nb-ref-number="222" id="idea222" data-nb-words="3" data-nb-chars="20">Desátník si&nbsp;odplivl:</span></p>
        <p class="chunk" data-nb-ref-number="215" id="chunk215" data-nb-words="186" data-nb-chars="1032"><span class="idea" data-nb-ref-number="223" id="idea223" data-nb-words="186" data-nb-chars="1032">„Vyfasoval schválně hodně rezavej kvér, aby se&nbsp;naučil pucovat, dřel ho&nbsp;jako pes čubku, ale kdyby si&nbsp;byl koupil ještě vo&nbsp;dvě kila koudele víc, tak nepropucoval nic. Čím víc ho&nbsp;pucoval, tím to&nbsp;bylo horší a&nbsp;rezavější, a&nbsp;u&nbsp;raportu šel kvér z&nbsp;ruky do&nbsp;ruky a&nbsp;každej se&nbsp;divil, jak je&nbsp;to&nbsp;možný, že&nbsp;to&nbsp;je&nbsp;samá rez. Náš hejtman, ten mu&nbsp;vždycky říkal, že&nbsp;z&nbsp;něho nebude žádnej voják, aby se&nbsp;šel raději voběsit, že&nbsp;žere zadarmo komisárek. A&nbsp;von pod svejma brejličkama jen tak mrkal. To&nbsp;byl pro něho velkej svátek, když neměl verschärft nebo kasárníka. V&nbsp;ten den vobyčejně psával ty&nbsp;svoje článečky do&nbsp;novin vo&nbsp;tejrání vojáků, až&nbsp;jednou mu&nbsp;udělali prohlídku v&nbsp;kufříku. Ten tam měl knih, panečku! Samý knihy vo&nbsp;odzbrojení, o&nbsp;míru mezi národy. Za&nbsp;to&nbsp;putoval na&nbsp;garnizónu a&nbsp;vod tý&nbsp;doby jsme měli vod něho pokoj, až&nbsp;se&nbsp;nám zas vobjevil najednou v&nbsp;kanceláři a&nbsp;vypisoval fasuňky, aby se&nbsp;s&nbsp;ním manšaft nestýkal. To&nbsp;byl smutnej konec toho inteligenta. Von moh bejt jiným pánem, kdyby byl neztratil pro svou pitomost jednoroční právo. Moh bejt lajtnantem.“</span></p>
        <p class="chunk" data-nb-ref-number="216" id="chunk216" data-nb-words="2" data-nb-chars="17"><span class="idea" data-nb-ref-number="224" id="idea224" data-nb-words="2" data-nb-chars="17">Desátník vzdychl:</span></p>
        <p class="chunk" data-nb-ref-number="217" id="chunk217" data-nb-words="105" data-nb-chars="565"><span class="idea" data-nb-ref-number="225" id="idea225" data-nb-words="105" data-nb-chars="565">„Ani ty&nbsp;faldy na&nbsp;mantlu neuměl si&nbsp;udělat, až&nbsp;z&nbsp;Prahy si&nbsp;vobjednával vodičky a&nbsp;různý mastě na&nbsp;čistění knoflíků, a&nbsp;přece takovej jeho knoflík vypadal zrzavej jako Ezau. Ale kušnit uměl, a&nbsp;když byl v&nbsp;kanceláři, tu&nbsp;nic jinýho nedělal, než že&nbsp;se&nbsp;dával do&nbsp;samýho filozofování. Von už&nbsp;měl v&nbsp;tom zálibu dřív. Byl pořád, jak už&nbsp;jsem říkal, samej ‚člověk‘. Jednou, když tak uvažoval nad louží, do&nbsp;který musel při nýdr kecnout, tak jsem mu&nbsp;řekl: ‚Když tak pořád mluvějí o&nbsp;člověku a&nbsp;vo blátě, tak si&nbsp;vzpomenou na&nbsp;to, že&nbsp;člověk byl stvořenej z&nbsp;bláta a&nbsp;muselo mu&nbsp;to&nbsp;bejt recht.‘“</span></p>
        <p class="chunk" data-nb-ref-number="218" id="chunk218" data-nb-words="20" data-nb-chars="120"><span class="idea" data-nb-ref-number="226" id="idea226" data-nb-words="20" data-nb-chars="120">Nyní, vypovídav se, byl desátník sám sebou spokojen a&nbsp;čekal, co&nbsp;na&nbsp;to&nbsp;řekne jednoroční dobrovolník. Ozval se&nbsp;však Švejk:</span></p>
        <p class="chunk" data-nb-ref-number="219" id="chunk219" data-nb-words="99" data-nb-chars="582"><span class="idea" data-nb-ref-number="227" id="idea227" data-nb-words="99" data-nb-chars="582">„Pro tyhle samý věci, pro takový sekýrování, zapích před léty u&nbsp;pětatřicátýho regimentu nějakej Koníček sebe i&nbsp;kaprála. Bylo to&nbsp;v&nbsp;Kurýru. Kaprál měl v&nbsp;těle asi třicet bodnejch ran, z&nbsp;kterejch bylo přes tucet smrtelnejch. Ten voják se&nbsp;potom ještě posadil na&nbsp;mrtvýho kaprála a&nbsp;na něm se&nbsp;vsedě probod. Jinej případ byl před léty v&nbsp;Dalmácii, tam kaprála podřezali a&nbsp;dodnes se&nbsp;neví, kdo to&nbsp;udělal. Zůstalo to&nbsp;zahalený v&nbsp;tajnosti, jen se&nbsp;ví&nbsp;tolik, že&nbsp;ten podřezanej kaprál se&nbsp;jmenoval Fiala a&nbsp;byl z&nbsp;Drábovny u&nbsp;Turnova. Potom ještě vím o&nbsp;jednom kaprálovi od&nbsp;pětasedmdesátejch, Rejmánkovi…“</span></p>
        <p class="chunk" data-nb-ref-number="220" id="chunk220" data-nb-words="15" data-nb-chars="102"><span class="idea" data-nb-ref-number="228" id="idea228" data-nb-words="15" data-nb-chars="102">Příjemné vypravování bylo vtom přerušeno velkým hekáním na&nbsp;lavici, kde spal vrchní polní kurát Lacina.</span></p>
        <p class="chunk" data-nb-ref-number="221" id="chunk221" data-nb-words="28" data-nb-chars="181"><span class="idea" data-nb-ref-number="229" id="idea229" data-nb-words="28" data-nb-chars="181">Páter se&nbsp;probouzel v&nbsp;celé své kráse a&nbsp;důstojnosti. Jeho probouzení bylo provázeno těmi též zjevy jako ranní probuzení mladého obra Gargantuy, jak to&nbsp;popisoval starý veselý Rabelais.</span></p>
        <p class="chunk" data-nb-ref-number="222" id="chunk222" data-nb-words="21" data-nb-chars="111"><span class="idea" data-nb-ref-number="230" id="idea230" data-nb-words="21" data-nb-chars="111">Vrchní polní kurát prděl a&nbsp;krkal na&nbsp;lavici a&nbsp;hřmotně zíval na&nbsp;celé kolo. Konečně se&nbsp;posadil a&nbsp;udiveně se&nbsp;tázal:</span></p>
        <p class="chunk" data-nb-ref-number="223" id="chunk223" data-nb-words="5" data-nb-chars="28"><span class="idea" data-nb-ref-number="231" id="idea231" data-nb-words="5" data-nb-chars="28">„Kruci laudon, kde to&nbsp;jsem?“</span></p>
        <p class="chunk" data-nb-ref-number="224" id="chunk224" data-nb-words="8" data-nb-chars="67"><span class="idea" data-nb-ref-number="232" id="idea232" data-nb-words="8" data-nb-chars="67">Desátník, vida probuzení vojenského pána, velice devótně odpověděl:</span></p>
        <p class="chunk" data-nb-ref-number="225" id="chunk225" data-nb-words="10" data-nb-chars="79"><span class="idea" data-nb-ref-number="233" id="idea233" data-nb-words="10" data-nb-chars="79">„Poslušně hlásím, pane obrfeldkurát, že&nbsp;se&nbsp;ráčíte nalézat v&nbsp;ares­tantenvagónu.“</span></p>
        <p class="chunk" data-nb-ref-number="226" id="chunk226" data-nb-words="34" data-nb-chars="208"><span class="idea" data-nb-ref-number="234" id="idea234" data-nb-words="34" data-nb-chars="208">Záblesk údivu přelétl po&nbsp;tváři páterově. Seděl chvíli mlčky a&nbsp;usilovně přemýšlel. Marně. Mezi tím, co&nbsp;prožil přes noc a&nbsp;ráno, a&nbsp;probuzením se&nbsp;ve&nbsp;vagóně, jehož okna byla opatřena mřížemi, bylo moře nejasnosti.</span></p>
        <p class="chunk" data-nb-ref-number="227" id="chunk227" data-nb-words="10" data-nb-chars="67"><span class="idea" data-nb-ref-number="235" id="idea235" data-nb-words="10" data-nb-chars="67">Konečně se&nbsp;optal desátníka, stále ještě devótně před ním stojícího:</span></p>
        <p class="chunk" data-nb-ref-number="228" id="chunk228" data-nb-words="6" data-nb-chars="27"><span class="idea" data-nb-ref-number="236" id="idea236" data-nb-words="6" data-nb-chars="27">„A&nbsp;na čí&nbsp;rozkaz, já, jako…“</span></p>
        <p class="chunk" data-nb-ref-number="229" id="chunk229" data-nb-words="6" data-nb-chars="50"><span class="idea" data-nb-ref-number="237" id="idea237" data-nb-words="6" data-nb-chars="50">„Poslušně hlásím, bez rozkazu, pane obrfeldkurát.“</span></p>
        <p class="chunk" data-nb-ref-number="230" id="chunk230" data-nb-words="14" data-nb-chars="76"><span class="idea" data-nb-ref-number="238" id="idea238" data-nb-words="14" data-nb-chars="76">Páter vstal a&nbsp;počal chodit mezi lavicemi, pobručuje si, že&nbsp;je&nbsp;mu&nbsp;to&nbsp;nejasné.</span></p>
        <p class="chunk" data-nb-ref-number="231" id="chunk231" data-nb-words="5" data-nb-chars="25"><span class="idea" data-nb-ref-number="239" id="idea239" data-nb-words="5" data-nb-chars="25">Posadil se&nbsp;opět se&nbsp;slovy:</span></p>
        <p class="chunk" data-nb-ref-number="232" id="chunk232" data-nb-words="4" data-nb-chars="24"><span class="idea" data-nb-ref-number="240" id="idea240" data-nb-words="4" data-nb-chars="24">„Kam to&nbsp;vlastně jedeme?“</span></p>
        <p class="chunk" data-nb-ref-number="233" id="chunk233" data-nb-words="4" data-nb-chars="29"><span class="idea" data-nb-ref-number="241" id="idea241" data-nb-words="4" data-nb-chars="29">„Do Brucku, poslušně hlásím.“</span></p>
        <p class="chunk" data-nb-ref-number="234" id="chunk234" data-nb-words="5" data-nb-chars="26"><span class="idea" data-nb-ref-number="242" id="idea242" data-nb-words="5" data-nb-chars="26">„A&nbsp;proč jedeme do&nbsp;Brucku?“</span></p>
        <p class="chunk" data-nb-ref-number="235" id="chunk235" data-nb-words="10" data-nb-chars="76"><span class="idea" data-nb-ref-number="243" id="idea243" data-nb-words="10" data-nb-chars="76">„Poslušně hlásím, že&nbsp;je&nbsp;tam přeloženej náš celej jednadevadesátej regiment.“</span></p>
        <p class="chunk" data-nb-ref-number="236" id="chunk236" data-nb-words="32" data-nb-chars="184"><span class="idea" data-nb-ref-number="244" id="idea244" data-nb-words="32" data-nb-chars="184">Páter počal opět usilovně přemýšlet, co&nbsp;se&nbsp;to&nbsp;vlastně s&nbsp;ním stalo, jak se&nbsp;dostal do&nbsp;vagónu a&nbsp;proč vlastně jede do&nbsp;Brucku a&nbsp;právě s&nbsp;jednadevadesátým regimentem v&nbsp;průvodu nějaké eskorty.</span></p>
        <p class="chunk" data-nb-ref-number="237" id="chunk237" data-nb-words="21" data-nb-chars="120"><span class="idea" data-nb-ref-number="245" id="idea245" data-nb-words="21" data-nb-chars="120">Rozkoukal se&nbsp;již tak dalece ze&nbsp;své opice, že&nbsp;rozeznal i&nbsp;jednoročního dobrovolníka, a&nbsp;proto se&nbsp;obrátil na&nbsp;něho s&nbsp;dotazem:</span></p>
        <p class="chunk" data-nb-ref-number="238" id="chunk238" data-nb-words="17" data-nb-chars="109"><span class="idea" data-nb-ref-number="246" id="idea246" data-nb-words="17" data-nb-chars="109">„Vy jste inteligentní člověk, můžete mně vysvětlit beze všeho, nezamlčujte ničeho, jak jsem se&nbsp;dostal k&nbsp;vám?“</span></p>
        <p class="chunk" data-nb-ref-number="239" id="chunk239" data-nb-words="25" data-nb-chars="159"><span class="idea" data-nb-ref-number="247" id="idea247" data-nb-words="25" data-nb-chars="159">„Milerád,“ kamarádským tónem řekl jednoroční dobrovolník, „vy jste se&nbsp;prostě ráno na&nbsp;nádraží při nastupování do&nbsp;vlaku k&nbsp;nám přidal, poněvadž jste měl v&nbsp;hlavě.“</span></p>
        <p class="chunk" data-nb-ref-number="240" id="chunk240" data-nb-words="6" data-nb-chars="35"><span class="idea" data-nb-ref-number="248" id="idea248" data-nb-words="6" data-nb-chars="35">Desátník se&nbsp;přísně na&nbsp;něho podíval.</span></p>
        <p class="chunk" data-nb-ref-number="241" id="chunk241" data-nb-words="61" data-nb-chars="350"><span class="idea" data-nb-ref-number="249" id="idea249" data-nb-words="61" data-nb-chars="350">„Vlezl jste k&nbsp;nám do&nbsp;vagónu,“ pokračoval jednoroční dobrovolník, „a&nbsp;už to&nbsp;bylo hotovou událostí. Lehl jste si&nbsp;na&nbsp;lavici a&nbsp;to zde Švejk vám dal pod hlavu svůj plášť. Při kontrole vlaku na&nbsp;předešlé stanici byl jste zapsán do&nbsp;seznamu důstojníků nalézajících se&nbsp;ve&nbsp;vlaku. Byl jste, abych tak řekl, úředně objeven a&nbsp;náš kaprál půjde kvůli tomu k&nbsp;raportu.“</span></p>
        <p class="chunk" data-nb-ref-number="242" id="chunk242" data-nb-words="19" data-nb-chars="120"><span class="idea" data-nb-ref-number="250" id="idea250" data-nb-words="19" data-nb-chars="120">„Tak, tak,“ vzdychl páter, „to abych na&nbsp;nejbližší stanici přešel do&nbsp;štábních vagónů. Nevíte, jestli se&nbsp;podával už&nbsp;oběd?“</span></p>
        <p class="chunk" data-nb-ref-number="243" id="chunk243" data-nb-words="12" data-nb-chars="72"><span class="idea" data-nb-ref-number="251" id="idea251" data-nb-words="12" data-nb-chars="72">„Oběd bude až&nbsp;ve&nbsp;Vídni, pane feldkurát,“ přihlásil se&nbsp;ke&nbsp;slovu desátník.</span></p>
        <p class="chunk" data-nb-ref-number="244" id="chunk244" data-nb-words="16" data-nb-chars="89"><span class="idea" data-nb-ref-number="252" id="idea252" data-nb-words="16" data-nb-chars="89">„Tedy vy&nbsp;jste mně dal pod hlavu mantl?“ obrátil se&nbsp;páter na&nbsp;Švejka. „Děkuji vám srdečně.“</span></p>
        <p class="chunk" data-nb-ref-number="245" id="chunk245" data-nb-words="65" data-nb-chars="385"><span class="idea" data-nb-ref-number="253" id="idea253" data-nb-words="65" data-nb-chars="385">„Já si&nbsp;žádnýho vděku nezasluhuju,“ odpověděl Švejk, „já jsem jednal tak, jak má&nbsp;každej voják jednat, když vidí svýho představenýho, že&nbsp;nemá nic pod hlavou a&nbsp;že je&nbsp;tentononc. Každej voják si&nbsp;má&nbsp;svýho představenýho vážit, třebas by&nbsp;ten byl i&nbsp;v&nbsp;jiným stavu. Já&nbsp;mám velký zkušenosti s&nbsp;feldkuráty, poněvadž jsem byl buršem u&nbsp;pana feldkuráta Otty Katze. Je&nbsp;to&nbsp;veselej národ a&nbsp;dobrosrdečnej.“</span></p>
        <p class="chunk" data-nb-ref-number="246" id="chunk246" data-nb-words="18" data-nb-chars="111"><span class="idea" data-nb-ref-number="254" id="idea254" data-nb-words="18" data-nb-chars="111">Vrchní polní kurát dostal záchvat demokratismu z&nbsp;té kočky po&nbsp;včerejšku a&nbsp;vytáhl cigaretu a&nbsp;podával ji&nbsp;Švejkovi:</span></p>
        <p class="chunk" data-nb-ref-number="247" id="chunk247" data-nb-words="44" data-nb-chars="213"><span class="idea" data-nb-ref-number="255" id="idea255" data-nb-words="44" data-nb-chars="213">„Kuř a&nbsp;bafej!&nbsp;– Ty,“ obrátil se&nbsp;na&nbsp;desátníka, „půjdeš prý kvůli mně k&nbsp;raportu. Nic se&nbsp;neboj, já&nbsp;už&nbsp;tě&nbsp;z&nbsp;toho vysekám, nic se&nbsp;ti&nbsp;nestane.&nbsp;– A&nbsp;tebe,“ řekl k&nbsp;Švejkovi, „vezmu s&nbsp;sebou. Budeš žít u&nbsp;mne jako v&nbsp;peřince.“</span></p>
        <p class="chunk" data-nb-ref-number="248" id="chunk248" data-nb-words="41" data-nb-chars="266"><span class="idea" data-nb-ref-number="256" id="idea256" data-nb-words="41" data-nb-chars="266">Dostal nyní nový záchvat velkodušnosti a&nbsp;tvrdil, že&nbsp;všem udělá dobře, jednoročnímu dobrovolníkovi že&nbsp;koupí čokoládu, mužům z&nbsp;eskorty rum, desátníka že&nbsp;dá&nbsp;přeložit do&nbsp;fotografického oddělení při štábu 7.&nbsp;jízdní divize, že&nbsp;všechny osvobodí a&nbsp;že na&nbsp;ně&nbsp;nikdy nezapomene.</span></p>
        <p class="chunk" data-nb-ref-number="249" id="chunk249" data-nb-words="32" data-nb-chars="203"><span class="idea" data-nb-ref-number="257" id="idea257" data-nb-words="32" data-nb-chars="203">Počal rozdávat cigarety ze&nbsp;své tašky všem, nejen Švejkovi, a&nbsp;prohlašoval, že&nbsp;dovoluje všem arestantům kouřit, že&nbsp;se&nbsp;přičiní, aby všem byl zmírněn trest a&nbsp;oni opět vráceni do&nbsp;normálního vojenského života.</span></p>
        <p class="chunk" data-nb-ref-number="250" id="chunk250" data-nb-words="57" data-nb-chars="323"><span class="idea" data-nb-ref-number="258" id="idea258" data-nb-words="57" data-nb-chars="323">„Nechci,“ řekl, „abyste na&nbsp;mne vzpomínali ve&nbsp;zlém. Mám mnoho známostí a&nbsp;se mnou se&nbsp;neztratíte. Děláte vůbec na&nbsp;mne dojem slušných lidí, které má&nbsp;pánbůh rád. Jestli jste zhřešili, pykáte za&nbsp;svůj trest, a&nbsp;vidím, že&nbsp;rádi a&nbsp;ochotně snášíte, co&nbsp;bůh na&nbsp;vás seslal.&nbsp;– Na&nbsp;základě čeho,“ obrátil se&nbsp;k&nbsp;Švejkovi, „jste byl potrestán?“</span></p>
        <p class="chunk" data-nb-ref-number="251" id="chunk251" data-nb-words="17" data-nb-chars="147"><span class="idea" data-nb-ref-number="259" id="idea259" data-nb-words="17" data-nb-chars="147">„Bůh na&nbsp;mne seslal trest,“ odpověděl zbožně Švejk, „prostřednictvím regimentsraportu, pane obrfeldkurát, kvůli nezaviněnýmu vopoždění k&nbsp;regimentu.“</span></p>
        <p class="chunk" data-nb-ref-number="252" id="chunk252" data-nb-words="31" data-nb-chars="208"><span class="idea" data-nb-ref-number="260" id="idea260" data-nb-words="31" data-nb-chars="208">„Bůh je&nbsp;nanejvýš milosrdný a&nbsp;spravedlivý,“ řekl slavnostně vrchní polní kurát, „on ví, koho má&nbsp;trestat, neboť tím ukazuje jenom svou prozíravost a&nbsp;všemohoucnost. A&nbsp;proč vy&nbsp;sedíte, vy&nbsp;jednoroční dobrovolníku?“</span></p>
        <p class="chunk" data-nb-ref-number="253" id="chunk253" data-nb-words="23" data-nb-chars="155"><span class="idea" data-nb-ref-number="261" id="idea261" data-nb-words="23" data-nb-chars="155">„Kvůli tomu,“ odpověděl jednoroční dobrovolník, „že milosrdný bůh ráčil na&nbsp;mne seslat revmatismus a&nbsp;já zpyšněl. Po&nbsp;odpykání trestu budu poslán na&nbsp;kuchyni.“</span></p>
        <p class="chunk" data-nb-ref-number="254" id="chunk254" data-nb-words="197" data-nb-chars="1172"><span class="idea" data-nb-ref-number="262" id="idea262" data-nb-words="197" data-nb-chars="1172">„Co bůh řídí, dobře řídí,“ prohodil páter nadšeně, slyše o&nbsp;kuchyni, „i&nbsp;tam může řádný člověk udělat kariéru. Právě na&nbsp;kuchyni by&nbsp;měli dávat inteligentní lidi, kvůli kombinacím, neboť nezáleží na&nbsp;tom, jak se&nbsp;vaří, ale s&nbsp;jakou láskou se&nbsp;to&nbsp;dává dohromady, úprava a&nbsp;jiné. Vezměte si&nbsp;omáčky. Inteligentní člověk, když dělá cibulkovou omáčku, tak vezme všechny druhy zeleniny a&nbsp;dusí je&nbsp;na&nbsp;másle, pak přidá koření, pepř, nové koření, trochu květu, zázvoru, ale obyčejný sprostý kuchař dá&nbsp;vařit cibuli a&nbsp;hodí do&nbsp;toho černou jíšku z&nbsp;loje. Vás bych opravdu viděl nejradši někde v&nbsp;důstojnické menáži. Bez inteligence může člověk žít v&nbsp;obyčejném nějakém zaměstnání a&nbsp;v&nbsp;životě, ale při kuchyni je&nbsp;to&nbsp;znát. Včera večer v&nbsp;Budějovicích v&nbsp;důstojnickém kasině podali nám mezi jiným ledvinky à&nbsp;la madeira. Kdo je&nbsp;dělal, tomu odpusť bůh všechny hříchy, to&nbsp;byl pravý inteligent, a&nbsp;také opravdu je&nbsp;v&nbsp;kuchyni tamější důstojnické menáže nějaký učitel ze&nbsp;Skutče. A&nbsp;tytéž ledvinky à&nbsp;la madeira jedl jsem v&nbsp;důstojnické mináži 64.&nbsp;landvérregimentu. Dali do&nbsp;nich kmín, jako když se&nbsp;dělají v&nbsp;obyčejné hospodě na&nbsp;pepři. A&nbsp;kdo je&nbsp;dělal, čím byl ten kuchař v&nbsp;civilu? Krmič dobytka na&nbsp;jednom velkostatku.“</span></p>
        <p class="chunk" data-nb-ref-number="255" id="chunk255" data-nb-words="46" data-nb-chars="298"><span class="idea" data-nb-ref-number="263" id="idea263" data-nb-words="46" data-nb-chars="298">Vrchní polní kurát se&nbsp;odmlčel a&nbsp;potom převáděl rozhovor na&nbsp;kuchařský problém ve&nbsp;Starém i&nbsp;Novém zákoně, kde právě v&nbsp;těch dobách dbali velice na&nbsp;úpravu chutných krmí po&nbsp;bohoslužbách a&nbsp;jiných církevních slavnostech. Potom vyzval všechny, aby něco zazpívali, načež Švejk spustil jako vždycky nešťastně:</span></p>
        <p class="chunk" data-nb-ref-number="256" id="chunk256" data-nb-words="11" data-nb-chars="55"><em><span class="idea" data-nb-ref-number="264" id="idea264" data-nb-words="4" data-nb-chars="24">„Ide Marína od&nbsp;Hodonína,<br></span>
<span class="idea" data-nb-ref-number="265" id="idea265" data-nb-words="7" data-nb-chars="31">za&nbsp;ní&nbsp;pan farář s&nbsp;bečicú vína.“</span></em></p>
        <p class="chunk" data-nb-ref-number="257" id="chunk257" data-nb-words="6" data-nb-chars="38"><span class="idea" data-nb-ref-number="266" id="idea266" data-nb-words="6" data-nb-chars="38">Ale vrchní polní kurát se&nbsp;nerozhněval.</span></p>
        <p class="chunk" data-nb-ref-number="258" id="chunk258" data-nb-words="31" data-nb-chars="183"><span class="idea" data-nb-ref-number="267" id="idea267" data-nb-words="31" data-nb-chars="183">„Kdyby zde alespoň bylo trochu rumu, nemusela by&nbsp;být bečka vína,“ řekl usmívaje se&nbsp;v&nbsp;naprosté přátelské náladě, „a&nbsp;tu Marínu bychom si&nbsp;taky odpustili, beztoho to&nbsp;jen svádí ke&nbsp;hříchu.“</span></p>
        <p class="chunk" data-nb-ref-number="259" id="chunk259" data-nb-words="12" data-nb-chars="70"><span class="idea" data-nb-ref-number="268" id="idea268" data-nb-words="12" data-nb-chars="70">Desátník opatrně sáhl do&nbsp;pláště a&nbsp;vytáhl odtud placatou láhev s&nbsp;rumem.</span></p>
        <p class="chunk" data-nb-ref-number="260" id="chunk260" data-nb-words="20" data-nb-chars="125"><span class="idea" data-nb-ref-number="269" id="idea269" data-nb-words="20" data-nb-chars="125">„Poslušně hlásím, pane obrfeldkurát,“ ozval se&nbsp;tiše, že&nbsp;bylo znát, jakou oběť dělá sám sobě, „jestli byste se&nbsp;snad neurazil.“</span></p>
        <p class="chunk" data-nb-ref-number="261" id="chunk261" data-nb-words="15" data-nb-chars="107"><span class="idea" data-nb-ref-number="270" id="idea270" data-nb-words="15" data-nb-chars="107">„Neurazím se, hochu,“ odpověděl rozjasněným hlasem a&nbsp;radostně páter, „napiji se&nbsp;na&nbsp;naše šťastné cestování.“</span></p>
        <p class="chunk" data-nb-ref-number="262" id="chunk262" data-nb-words="13" data-nb-chars="86"><span class="idea" data-nb-ref-number="271" id="idea271" data-nb-words="13" data-nb-chars="86">„Ježíšmarjá,“ vzdychl pro sebe desátník, vida, že&nbsp;po&nbsp;důkladném loku zmizelo půl láhve.</span></p>
        <p class="chunk" data-nb-ref-number="263" id="chunk263" data-nb-words="24" data-nb-chars="155"><span class="idea" data-nb-ref-number="272" id="idea272" data-nb-words="24" data-nb-chars="155">„I&nbsp;vy jeden chlape,“ řekl polní kurát usmívaje se&nbsp;a&nbsp;mrkaje významně na&nbsp;jednoročního dobrovolníka, „ještě ke&nbsp;všemu sakrujete. To&nbsp;vás pánbůh musí potrestat.“</span></p>
        <p class="chunk" data-nb-ref-number="264" id="chunk264" data-nb-words="13" data-nb-chars="86"><span class="idea" data-nb-ref-number="273" id="idea273" data-nb-words="13" data-nb-chars="86">Páter si&nbsp;poznovu přihnul z&nbsp;placaté láhve, a&nbsp;podávaje ji&nbsp;Švejkovi, velitelsky rozkázal:</span></p>
        <p class="chunk" data-nb-ref-number="265" id="chunk265" data-nb-words="2" data-nb-chars="11"><span class="idea" data-nb-ref-number="274" id="idea274" data-nb-words="2" data-nb-chars="11">„Doraž to.“</span></p>
        <p class="chunk" data-nb-ref-number="266" id="chunk266" data-nb-words="28" data-nb-chars="184"><span class="idea" data-nb-ref-number="275" id="idea275" data-nb-words="28" data-nb-chars="184">„Vojna je&nbsp;vojna,“ pravil Švejk dobrosrdečně k&nbsp;desátníkovi, vraceje mu&nbsp;prázdnou láhev, což ten potvrdil tak podivným zábleskem v&nbsp;očích, jaký se&nbsp;může objevit jen u&nbsp;choromyslného člověka.</span></p>
        <p class="chunk" data-nb-ref-number="267" id="chunk267" data-nb-words="84" data-nb-chars="496"><span class="idea" data-nb-ref-number="276" id="idea276" data-nb-words="84" data-nb-chars="496">„A&nbsp;teď si&nbsp;do&nbsp;Vídně ještě drobátko zchrupnu,“ řekl vrchní polní kurát, „a&nbsp;přeji si, abyste mne probudili, jakmile přijedeme do&nbsp;Vídně.&nbsp;– A&nbsp;vy,“ obrátil se&nbsp;na&nbsp;Švejka, „vy půjdete do&nbsp;kuchyně naší mináže, vezmete příbor a&nbsp;přinesete mně oběd. Řekněte, že&nbsp;to&nbsp;je&nbsp;pro pana obrfeldkuráta Lacinu. Hleďte, abyste dostal dvojnásobnou porci. Jestli budou knedlíky, tak neberte od&nbsp;špičky, na&nbsp;tom se&nbsp;jenom prodělá. Potom přinesete mně z&nbsp;kuchyně láhev vína a&nbsp;vezmete s&nbsp;sebou esšálek, aby vám do&nbsp;něho nalili rumu.“</span></p>
        <p class="chunk" data-nb-ref-number="268" id="chunk268" data-nb-words="6" data-nb-chars="33"><span class="idea" data-nb-ref-number="277" id="idea277" data-nb-words="6" data-nb-chars="33">Páter Lacina hrabal se&nbsp;v&nbsp;kapsách.</span></p>
        <p class="chunk" data-nb-ref-number="269" id="chunk269" data-nb-words="101" data-nb-chars="613"><span class="idea" data-nb-ref-number="278" id="idea278" data-nb-words="101" data-nb-chars="613">„Poslyšte,“ řekl desátníkovi, „nemám drobné, půjčte mně zlatku.&nbsp;– Tak, tady máte! Jak se&nbsp;jmenujete?&nbsp;– Švejk?&nbsp;– Tady máte, Švejku, zlatku od&nbsp;cesty! Pane desátníku, půjčte mně ještě zlatku.&nbsp;– Vidíte, Švejku, tu&nbsp;druhou zlatku dostanete, když všechno obstaráte v&nbsp;pořádku.&nbsp;– Potom ještě, aby vám dali cigarety a&nbsp;doutníky pro mne. Jestli se&nbsp;bude fasovat čokoláda, tak tam sbalte dvojnásobnou porci, a&nbsp;jestli konzervy, tak hleďte, aby vám dali uzený jazyk nebo husí játra. Bude-li se&nbsp;fasovat ementálský sýr, tak se&nbsp;postarejte, aby vám nedali z&nbsp;kraje, a&nbsp;uherský salám, tak žádnou špičku, pěkně ze&nbsp;středu, aby byl vláčný.“</span></p>
        <p class="chunk" data-nb-ref-number="270" id="chunk270" data-nb-words="11" data-nb-chars="57"><span class="idea" data-nb-ref-number="279" id="idea279" data-nb-words="11" data-nb-chars="57">Vrchní polní kurát se&nbsp;natáhl na&nbsp;lavici a&nbsp;za chvíli usnul.</span></p>
        <p class="chunk" data-nb-ref-number="271" id="chunk271" data-nb-words="22" data-nb-chars="146"><span class="idea" data-nb-ref-number="280" id="idea280" data-nb-words="22" data-nb-chars="146">„Myslím,“ řekl jednoroční dobrovolník k&nbsp;desátníkovi do&nbsp;chrápání páterova, „že jste úplně spokojen s&nbsp;naším nalezencem. Má&nbsp;se&nbsp;jak náležitě k&nbsp;světu.“</span></p>
        <p class="chunk" data-nb-ref-number="272" id="chunk272" data-nb-words="15" data-nb-chars="83"><span class="idea" data-nb-ref-number="281" id="idea281" data-nb-words="15" data-nb-chars="83">„Už je, jak se&nbsp;říká,“ ozval se&nbsp;Švejk, „vodstavenej, pane kaprál, už&nbsp;cucá z&nbsp;flašky.“</span></p>
        <p class="chunk" data-nb-ref-number="273" id="chunk273" data-nb-words="14" data-nb-chars="87"><span class="idea" data-nb-ref-number="282" id="idea282" data-nb-words="14" data-nb-chars="87">Desátník chvíli zápasil sám s&nbsp;sebou a&nbsp;najednou ztratil všechnu poníženost a&nbsp;řekl tvrdě:</span></p>
        <p class="chunk" data-nb-ref-number="274" id="chunk274" data-nb-words="3" data-nb-chars="21"><span class="idea" data-nb-ref-number="283" id="idea283" data-nb-words="3" data-nb-chars="21">„Je náramně krotkej.“</span></p>
        <p class="chunk" data-nb-ref-number="275" id="chunk275" data-nb-words="39" data-nb-chars="222"><span class="idea" data-nb-ref-number="284" id="idea284" data-nb-words="39" data-nb-chars="222">„Von mně připomíná s&nbsp;těma drobnejma, který nemá,“ prohodil Švejk, „že je&nbsp;jako nějaký Mlíčko, zedník z&nbsp;Dejvic, ten taky neměl tak dlouho drobný, až&nbsp;se&nbsp;zasekal po&nbsp;krk a&nbsp;byl zavřenej pro podvod. Prožral velký a&nbsp;neměl drobný.“</span></p>
        <p class="chunk" data-nb-ref-number="276" id="chunk276" data-nb-words="64" data-nb-chars="402"><span class="idea" data-nb-ref-number="285" id="idea285" data-nb-words="64" data-nb-chars="402">„U&nbsp;pětasedmdesátýho regimentu,“ ozval se&nbsp;jeden muž z&nbsp;eskorty, „prochlastal hejtman celou plukovní kasu před válkou a&nbsp;musel kvitovat z&nbsp;vojny, a&nbsp;teď je&nbsp;zas hejtmanem, a&nbsp;jeden felák, kterej vokrad erár vo&nbsp;sukno na&nbsp;vejložky, bylo ho&nbsp;přes dvacet balíků, je&nbsp;dneska štábsfeldvéblem, a&nbsp;jeden infanterista byl nedávno v&nbsp;Srbsku zastřelenej, poněvadž sněd najednou svou konzervu, kterou měl si&nbsp;nechat na&nbsp;tři dny.“</span></p>
        <p class="chunk" data-nb-ref-number="277" id="chunk277" data-nb-words="19" data-nb-chars="119"><span class="idea" data-nb-ref-number="286" id="idea286" data-nb-words="19" data-nb-chars="119">„To sem nepatří,“ prohlásil desátník, „ale to&nbsp;je&nbsp;pravda, že&nbsp;vypůjčovat si&nbsp;vod chudýho kaprála dvě zlatky na&nbsp;diškereci…“</span></p>
        <p class="chunk" data-nb-ref-number="278" id="chunk278" data-nb-words="98" data-nb-chars="554"><span class="idea" data-nb-ref-number="287" id="idea287" data-nb-words="98" data-nb-chars="554">„Tu máte tu&nbsp;zlatku,“ řekl Švejk, „já se&nbsp;nechci vobohatit na&nbsp;vaše konto. A&nbsp;když mně dá&nbsp;ještě tu&nbsp;druhou zlatku, tak vám ji&nbsp;taky vrátím, abyste nebrečel. Vás má&nbsp;to&nbsp;těšit, když si&nbsp;nějakej váš vojenskej představenej vod vás vypůjčí peníze na&nbsp;outratu. Vy&nbsp;jste náramně sobeckej. Tady se&nbsp;jedná vo&nbsp;mizerný dvě zlatky, a&nbsp;já bych vás rád viděl, kdybyste měl vobětovat život za&nbsp;svýho vojenskýho představenýho, kdyby von ležel raněnej někde na&nbsp;nepřátelskej linii a&nbsp;vy jste ho&nbsp;měl zachránit a&nbsp;vodnést na&nbsp;svejch rukách a&nbsp;voni by&nbsp;stříleli po&nbsp;vás šrapnely a&nbsp;vším možným.“</span></p>
        <p class="chunk" data-nb-ref-number="279" id="chunk279" data-nb-words="10" data-nb-chars="61"><span class="idea" data-nb-ref-number="288" id="idea288" data-nb-words="10" data-nb-chars="61">„Vy byste se&nbsp;podělal,“ bránil se&nbsp;desátník, „vy jedna fajfko.“</span></p>
        <p class="chunk" data-nb-ref-number="280" id="chunk280" data-nb-words="146" data-nb-chars="815"><span class="idea" data-nb-ref-number="289" id="idea289" data-nb-words="146" data-nb-chars="815">„Je jich podělanejch víc v&nbsp;každým gefechtu,“ ozval se&nbsp;opět jeden muž z&nbsp;eskorty, „nedávno nám vypravoval jeden raněnej kamarád v&nbsp;Budějovicích, že&nbsp;když forykovali, že&nbsp;se&nbsp;podělal třikrát za&nbsp;sebou. Napřed, když lezli nahoru z&nbsp;dekungů na&nbsp;plac před dráthindrnisy, potom, když je&nbsp;začali stříhat, a&nbsp;potřetí že&nbsp;to&nbsp;pustil do&nbsp;kalhot, když se&nbsp;proti nim hnali Rusové s&nbsp;bajonety a&nbsp;řvali ‚urá‘. Pak začali utíkat zas nazpátek do&nbsp;dekungů a&nbsp;z&nbsp;jejich švarmu nebylo ani jednoho, aby nebyl podělanej. A&nbsp;jeden mrtvej, kerej ležel nahoře na&nbsp;dekungu nohama dolů, kerýmu při forykungu šrapák utrhl půl hlavy, jako by&nbsp;ji&nbsp;seříz, ten se&nbsp;v&nbsp;tom posledním okamžiku tak podělal, že&nbsp;to&nbsp;z&nbsp;jeho kalhot teklo přes bagančata dolů do&nbsp;dekungů i&nbsp;s&nbsp;krví. A&nbsp;ta půlka jeho lebky i&nbsp;s&nbsp;mozkem ležela zrovna pod tím. Vo&nbsp;tom člověk ani neví, jak se&nbsp;mu&nbsp;to&nbsp;stane.“</span></p>
        <p class="chunk" data-nb-ref-number="281" id="chunk281" data-nb-words="100" data-nb-chars="571"><span class="idea" data-nb-ref-number="290" id="idea290" data-nb-words="100" data-nb-chars="571">„Někdy,“ řekl Švejk, „se zas v&nbsp;gefechtu člověku udělá špatně, člověk si&nbsp;něco zvoškliví. Vypravoval v&nbsp;Praze na&nbsp;Pohořelci na&nbsp;Vyhlídce jeden nemocnej rekonvalescent od&nbsp;Přemyslu, že&nbsp;tam někde pod festungem přišlo k&nbsp;útoku na&nbsp;bajonety a&nbsp;proti němu se&nbsp;vobjevil jeden Rus, chlap jako hora, a&nbsp;mazal si&nbsp;to&nbsp;na&nbsp;něho s&nbsp;bajonetem a&nbsp;měl pořádnou kapičku u&nbsp;nosu. Jak se&nbsp;mu&nbsp;von podíval na&nbsp;tu&nbsp;kapičku, na&nbsp;ten vozdr, že&nbsp;se&nbsp;mu&nbsp;hned udělalo špatně a&nbsp;musel jít na&nbsp;hilfsplac, kde ho&nbsp;uznali zamořenýho cholerou a&nbsp;odpravili do&nbsp;cholerovejch baráků do&nbsp;Pešti, kde se&nbsp;taky vopravdu nakazil cholerou.“</span></p>
        <p class="chunk" data-nb-ref-number="282" id="chunk282" data-nb-words="10" data-nb-chars="78"><span class="idea" data-nb-ref-number="291" id="idea291" data-nb-words="10" data-nb-chars="78">„Byl to&nbsp;obyčejný infanterista, nebo kaprál?“ otázal se&nbsp;jednoroční dobrovolník.</span></p>
        <p class="chunk" data-nb-ref-number="283" id="chunk283" data-nb-words="6" data-nb-chars="40"><span class="idea" data-nb-ref-number="292" id="idea292" data-nb-words="6" data-nb-chars="40">„Kaprál to&nbsp;byl,“ odpověděl Švejk klidně.</span></p>
        <p class="chunk" data-nb-ref-number="284" id="chunk284" data-nb-words="31" data-nb-chars="186"><span class="idea" data-nb-ref-number="293" id="idea293" data-nb-words="31" data-nb-chars="186">„To by&nbsp;se&nbsp;mohlo stát i&nbsp;každému jednoročákovi,“ řekl pitomě desátník, ale přitom podíval se&nbsp;vítězoslavně na&nbsp;jednoročního dobrovolníka, jako by&nbsp;chtěl říct: To&nbsp;jsem ti&nbsp;dal, co&nbsp;na&nbsp;to&nbsp;řekneš.</span></p>
        <p class="chunk" data-nb-ref-number="285" id="chunk285" data-nb-words="8" data-nb-chars="35"><span class="idea" data-nb-ref-number="294" id="idea294" data-nb-words="8" data-nb-chars="35">Ten však mlčel a&nbsp;lehl si&nbsp;na&nbsp;lavici.</span></p>
        <p class="chunk" data-nb-ref-number="286" id="chunk286" data-nb-words="25" data-nb-chars="152"><span class="idea" data-nb-ref-number="295" id="idea295" data-nb-words="25" data-nb-chars="152">Blížili se&nbsp;k&nbsp;Vídni. Ti, kteří nespali, pozorovali z&nbsp;okna drátěné překážky a&nbsp;opevnění u&nbsp;Vídně, což vyvolalo patrně v&nbsp;celém vlaku pocit jisté stísněnosti.</span></p>
        <p class="chunk" data-nb-ref-number="287" id="chunk287" data-nb-words="34" data-nb-chars="216"><span class="idea" data-nb-ref-number="296" id="idea296" data-nb-words="34" data-nb-chars="216">Jestli ozýval se&nbsp;ještě neustále z&nbsp;vagónů řev skopčáků od&nbsp;Kašperských Hor: „Wann ich kumm, wann ich kumm, wann ich wieda, wieda kumm,“ nyní umlkl pod nepříjemným dojmem ostnatých drátů, kterými byla Vídeň zadrátována.</span></p>
        <p class="chunk" data-nb-ref-number="288" id="chunk288" data-nb-words="91" data-nb-chars="563"><span class="idea" data-nb-ref-number="297" id="idea297" data-nb-words="91" data-nb-chars="563">„Všechno je&nbsp;v&nbsp;pořádku,“ řekl Švejk, dívaje se&nbsp;na&nbsp;zákopy, „všechno je&nbsp;v&nbsp;ouplným pořádku, jenomže si&nbsp;tady Vídeňáci na&nbsp;vejletech mohou roztrhnout kalhoty. Tady musí bejt člověk vopatrnej.&nbsp;– Vídeň je&nbsp;vůbec důležité město,“ pokračoval, „jenom co&nbsp;mají divokejch zvířat v&nbsp;tej schönbrunnskej menažérii. Když jsem byl před lety ve&nbsp;Vídni, tak jsem se&nbsp;nejradši chodil dívat na&nbsp;vopice, ale když jede nějaká osobnost z&nbsp;císařskýho hradu, tak tam nikoho nepouštěj přes kordón. Byl se&nbsp;mnou jeden krejčí z&nbsp;desátýho okresu a&nbsp;toho zavřeli, poněvadž chtěl mermomocí ty&nbsp;vopice vidět.“</span></p>
        <p class="chunk" data-nb-ref-number="289" id="chunk289" data-nb-words="9" data-nb-chars="47"><span class="idea" data-nb-ref-number="298" id="idea298" data-nb-words="9" data-nb-chars="47">„A&nbsp;byl jste taky ve&nbsp;hradě?“ otázal se&nbsp;desátník.</span></p>
        <p class="chunk" data-nb-ref-number="290" id="chunk290" data-nb-words="41" data-nb-chars="231"><span class="idea" data-nb-ref-number="299" id="idea299" data-nb-words="41" data-nb-chars="231">„Je tam moc krásně,“ odpověděl Švejk, „já tam nebyl, ale vypravoval mně jeden, kterej tam byl. Nejhezčí je&nbsp;z&nbsp;toho burgwache. Každej z&nbsp;nich prej musí bejt na&nbsp;dva metry vysokej a&nbsp;potom dostane trafiku. A&nbsp;princezen je&nbsp;tam jako smetí.“</span></p>
        <p class="chunk" data-nb-ref-number="291" id="chunk291" data-nb-words="36" data-nb-chars="223"><span class="idea" data-nb-ref-number="300" id="idea300" data-nb-words="36" data-nb-chars="223">Přejeli nějaké nádraží, kde za&nbsp;nimi doznívaly zvuky rakouské hymny kapely, která sem přišla snad omylem, poněvadž teprve za&nbsp;hezkou dobu se&nbsp;dostali s&nbsp;vlakem na&nbsp;nádraží, kde se&nbsp;zastavili, byla mináž a&nbsp;bylo slavnostní uvítání.</span></p>
        <p class="chunk" data-nb-ref-number="292" id="chunk292" data-nb-words="50" data-nb-chars="305"><span class="idea" data-nb-ref-number="301" id="idea301" data-nb-words="50" data-nb-chars="305">Ale už&nbsp;to&nbsp;nebylo jako na&nbsp;začátku války, kdy se&nbsp;vojáci cestou na&nbsp;front přejedli na&nbsp;každém nádraží a&nbsp;kdy je&nbsp;vítaly družičky v&nbsp;pitomých bílých šatech a&nbsp;ještě blbějšími obličeji a&nbsp;zatraceně hloupými kyticemi a&nbsp;ještě hloupějším proslovem nějaké té&nbsp;dámy, jejíž manžel teď dělá náramného vlastence a&nbsp;republikána.</span></p>
        <p class="chunk" data-nb-ref-number="293" id="chunk293" data-nb-words="30" data-nb-chars="218"><span class="idea" data-nb-ref-number="302" id="idea302" data-nb-words="30" data-nb-chars="218">Uvítání ve&nbsp;Vídni sestávalo ze&nbsp;tří členkyň spolku Rakouského červeného kříže a&nbsp;ze dvou členkyň nějakého válečného spolku vídeňských paní a&nbsp;dívek, jednoho oficielního zástupce vídeňského magistrátu a&nbsp;vojenského zástupce.</span></p>
        <p class="chunk" data-nb-ref-number="294" id="chunk294" data-nb-words="88" data-nb-chars="505"><span class="idea" data-nb-ref-number="303" id="idea303" data-nb-words="88" data-nb-chars="505">Na&nbsp;všech těch tvářích bylo vidět únavu. Vlaky s&nbsp;vojskem jezdily dnem i&nbsp;nocí, sanitní vozy projížděly s&nbsp;raněnými každou hodinu, na&nbsp;nádražích přehazovali z&nbsp;koleje na&nbsp;druhou kolej každou chvíli vozy se&nbsp;zajatci a&nbsp;při všem tom museli být členové těch všech různých korporací a&nbsp;spolků. Šlo to&nbsp;ze&nbsp;dne na&nbsp;den a&nbsp;původní nadšení měnilo se&nbsp;v&nbsp;zívání. Střídali se&nbsp;v&nbsp;té službě, každý z&nbsp;nich, který se&nbsp;objevil na&nbsp;některém vídeňském nádraží, měl týž unavený výraz jako ti, kteří očekávali dnes vlak s&nbsp;budějovickým plukem.</span></p>
        <p class="chunk" data-nb-ref-number="295" id="chunk295" data-nb-words="15" data-nb-chars="98"><span class="idea" data-nb-ref-number="304" id="idea304" data-nb-words="15" data-nb-chars="98">Z&nbsp;dobytčích vagónů vykukovali vojáci s&nbsp;výrazem beznadějnosti, jako u&nbsp;těch, kteří jdou na&nbsp;šibenici.</span></p>
        <p class="chunk" data-nb-ref-number="296" id="chunk296" data-nb-words="32" data-nb-chars="202"><span class="idea" data-nb-ref-number="305" id="idea305" data-nb-words="32" data-nb-chars="202">K&nbsp;nim přistupovaly dámy a&nbsp;rozdávaly jim perník s&nbsp;cukrovými nápisy „Sieg und Rache“, „Gott strafe England“, „Der Österreicher hat ein Vaterland. Er&nbsp;liebt’s und hat auch Ursach fürs Vaterland zu&nbsp;kämpfen.“</span></p>
        <p class="chunk" data-nb-ref-number="297" id="chunk297" data-nb-words="15" data-nb-chars="102"><span class="idea" data-nb-ref-number="306" id="idea306" data-nb-words="15" data-nb-chars="102">Bylo vidět, jak horáci od&nbsp;Kašperských Hor cpou se&nbsp;perníkem, přičemž je&nbsp;neopouštěl výraz beznadějnosti.</span></p>
        <p class="chunk" data-nb-ref-number="298" id="chunk298" data-nb-words="16" data-nb-chars="87"><span class="idea" data-nb-ref-number="307" id="idea307" data-nb-words="16" data-nb-chars="87">Potom byl rozkaz jít si&nbsp;pro mináž po&nbsp;rotách k&nbsp;polním kuchyním, které stály za&nbsp;nádražím.</span></p>
        <p class="chunk" data-nb-ref-number="299" id="chunk299" data-nb-words="31" data-nb-chars="205"><span class="idea" data-nb-ref-number="308" id="idea308" data-nb-words="31" data-nb-chars="205">Tam byla také důstojnická kuchyně, kam šel Švejk vyřídit poručení vrchního polního kuráta, zatímco jednoroční dobrovolník čekal, až&nbsp;ho&nbsp;nakrmí, poněvadž dva z&nbsp;eskorty šli pro celý arestantský vůz za&nbsp;mináží.</span></p>
        <p class="chunk" data-nb-ref-number="300" id="chunk300" data-nb-words="25" data-nb-chars="170"><span class="idea" data-nb-ref-number="309" id="idea309" data-nb-words="25" data-nb-chars="170">Švejk vyřídil správně poručení a&nbsp;přecházeje koleje uviděl nadporučíka Lukáše, který se&nbsp;procházel mezi kolejnicemi a&nbsp;čekal, jestli v&nbsp;důstojnické mináži na&nbsp;něho něco zbude.</span></p>
        <p class="chunk" data-nb-ref-number="301" id="chunk301" data-nb-words="31" data-nb-chars="214"><span class="idea" data-nb-ref-number="310" id="idea310" data-nb-words="31" data-nb-chars="214">Jeho situace byla velice nepříjemnou, poněvadž měli prozatím s&nbsp;nadporučíkem Kirschnerem jednoho burše. Chlapík se&nbsp;staral vlastně výhradně jen o&nbsp;svého pána a&nbsp;provozoval úplnou sabotáž, když šlo o&nbsp;nadporučíka Lukáše.</span></p>
        <p class="chunk" data-nb-ref-number="302" id="chunk302" data-nb-words="26" data-nb-chars="164"><span class="idea" data-nb-ref-number="311" id="idea311" data-nb-words="26" data-nb-chars="164">„Komu to&nbsp;nesete, Švejku?“ otázal se&nbsp;nešťastný nadporučík, když Švejk položil na&nbsp;zem hromadu věcí, které vylákal v&nbsp;důstojnické mináži a&nbsp;které měl zabaleny do&nbsp;pláště.</span></p>
        <p class="chunk" data-nb-ref-number="303" id="chunk303" data-nb-words="17" data-nb-chars="105"><span class="idea" data-nb-ref-number="312" id="idea312" data-nb-words="17" data-nb-chars="105">Švejk se&nbsp;chvíli zarazil, ale okamžitě se&nbsp;vzpamatoval. Jeho obličej byl plný jasu a&nbsp;klidu, když odpověděl:</span></p>
        <p class="chunk" data-nb-ref-number="304" id="chunk304" data-nb-words="35" data-nb-chars="199"><span class="idea" data-nb-ref-number="313" id="idea313" data-nb-words="35" data-nb-chars="199">„To je&nbsp;pro vás, poslušně hlásím, pane obrlajtnant. Jenom nevím, kde máte svoje kupé, a&nbsp;potom taky nevím, jestli proti tomu, abych šel s&nbsp;vámi, nebude mít nic pan komandant vlaku. Von je&nbsp;nějaká svině.“</span></p>
        <p class="chunk" data-nb-ref-number="305" id="chunk305" data-nb-words="12" data-nb-chars="85"><span class="idea" data-nb-ref-number="314" id="idea314" data-nb-words="12" data-nb-chars="85">Nadporučík Lukáš podíval se&nbsp;tázavě na&nbsp;Švejka, který však dobrácky důvěrně pokračoval:</span></p>
        <p class="chunk" data-nb-ref-number="306" id="chunk306" data-nb-words="61" data-nb-chars="335"><span class="idea" data-nb-ref-number="315" id="idea315" data-nb-words="61" data-nb-chars="335">„Je to&nbsp;opravdu svině, pane obrlajtnant. Když byl na&nbsp;inspekci ve&nbsp;vlaku, já&nbsp;jsem mu&nbsp;hned hlásil, že&nbsp;už&nbsp;je&nbsp;jedenáct hodin a&nbsp;že mám vodbytej celej trest a&nbsp;že patřím buď do&nbsp;dobytčího vagónu, nebo k&nbsp;vám, a&nbsp;von mě&nbsp;vodbyl docela surově, abych prej jen zůstal, kde jsem, alespoň že&nbsp;vám, pane obrlajtnant, neudělám po&nbsp;cestě zas nějakou vostudu.“</span></p>
        <p class="chunk" data-nb-ref-number="307" id="chunk307" data-nb-words="4" data-nb-chars="29"><span class="idea" data-nb-ref-number="316" id="idea316" data-nb-words="4" data-nb-chars="29">Švejk se&nbsp;zatvářil mučednicky:</span></p>
        <p class="chunk" data-nb-ref-number="308" id="chunk308" data-nb-words="10" data-nb-chars="65"><span class="idea" data-nb-ref-number="317" id="idea317" data-nb-words="10" data-nb-chars="65">„Jako bych já&nbsp;vám, pane obrlajtnant, udělal vůbec někdy vostudu.“</span></p>
        <p class="chunk" data-nb-ref-number="309" id="chunk309" data-nb-words="4" data-nb-chars="28"><span class="idea" data-nb-ref-number="318" id="idea318" data-nb-words="4" data-nb-chars="28">Nadporučík Lukáš si&nbsp;vzdychl.</span></p>
        <p class="chunk" data-nb-ref-number="310" id="chunk310" data-nb-words="63" data-nb-chars="402"><span class="idea" data-nb-ref-number="319" id="idea319" data-nb-words="63" data-nb-chars="402">„Vostudu,“ pokračoval Švejk, „jsem vám jistě nikdy neudělal, jestli se&nbsp;něco stalo, to&nbsp;byla náhoda, pouhý řízení boží, jako říkal starej Vaníček z&nbsp;Pelhřimova, když si&nbsp;vodbejval šestatřicátej trest. Nikdy jsem nic neudělal naschvál, pane obrlajtnant, vždycky jsem chtěl udělat něco vobratnýho, dobrýho, a&nbsp;já za&nbsp;to&nbsp;nemůžu, jestli jsme voba z&nbsp;toho neměli žádnej profit a&nbsp;jenom samý pouhý trápení a&nbsp;mučení.“</span></p>
        <p class="chunk" data-nb-ref-number="311" id="chunk311" data-nb-words="24" data-nb-chars="155"><span class="idea" data-nb-ref-number="320" id="idea320" data-nb-words="24" data-nb-chars="155">„Jen tolik neplačte, Švejku,“ řekl nadporučík Lukáš měkkým hlasem, když se&nbsp;přibližovali k&nbsp;štábnímu vagónu, „já všechno zařídím, abyste už&nbsp;zas byl se&nbsp;mnou.“</span></p>
        <p class="chunk" data-nb-ref-number="312" id="chunk312" data-nb-words="41" data-nb-chars="246"><span class="idea" data-nb-ref-number="321" id="idea321" data-nb-words="41" data-nb-chars="246">„Poslušně hlásím, pane obrlajtnant, že&nbsp;nepláču. Mně to&nbsp;přišlo jen tolik líto, že&nbsp;jsme voba nejnešťastnější lidi v&nbsp;týhle vojně i&nbsp;pod sluncem a&nbsp;voba že&nbsp;za&nbsp;nic nemůžem. Je&nbsp;to&nbsp;hroznej vosud, když si&nbsp;pomyslím, že&nbsp;jsem takovej starostlivej vodjakživa!“</span></p>
        <p class="chunk" data-nb-ref-number="313" id="chunk313" data-nb-words="3" data-nb-chars="23"><span class="idea" data-nb-ref-number="322" id="idea322" data-nb-words="3" data-nb-chars="23">„Uklidněte se, Švejku!“</span></p>
        <p class="chunk" data-nb-ref-number="314" id="chunk314" data-nb-words="30" data-nb-chars="186"><span class="idea" data-nb-ref-number="323" id="idea323" data-nb-words="30" data-nb-chars="186">„Poslušně hlásím, pane obrlajtnant, že&nbsp;kdyby to&nbsp;nebylo proti subordinaci, že&nbsp;bych řek, že&nbsp;se&nbsp;vůbec uklidnit nemůžu, ale takhle musím říct, že&nbsp;podle vašeho rozkazu jsem už&nbsp;úplně klidnej.“</span></p>
        <p class="chunk" data-nb-ref-number="315" id="chunk315" data-nb-words="6" data-nb-chars="35"><span class="idea" data-nb-ref-number="324" id="idea324" data-nb-words="6" data-nb-chars="35">„Tak jen lezte, Švejku, do&nbsp;vagónu.“</span></p>
        <p class="chunk" data-nb-ref-number="316" id="chunk316" data-nb-words="7" data-nb-chars="48"><span class="idea" data-nb-ref-number="325" id="idea325" data-nb-words="7" data-nb-chars="48">„Poslušně hlásím, že&nbsp;už&nbsp;lezu, pane obrlajtnant.“</span></p>
        <p class="chunk" data-nb-ref-number="317" id="chunk317" data-nb-words="25" data-nb-chars="164"><span class="idea" data-nb-ref-number="326" id="idea326" data-nb-words="25" data-nb-chars="164">Nad vojenským táborem v&nbsp;Mostě panovalo noční ticho. V&nbsp;barácích pro mužstvo třásli se&nbsp;vojáci zimou a&nbsp;v&nbsp;důstojnických barácích otvírali okna, poněvadž bylo přetopeno.</span></p>
        <p class="chunk" data-nb-ref-number="318" id="chunk318" data-nb-words="17" data-nb-chars="113"><span class="idea" data-nb-ref-number="327" id="idea327" data-nb-words="17" data-nb-chars="113">Od&nbsp;jednotlivých objektů, před kterými stály stráže, ozývaly se&nbsp;občas kroky hlídky, která si&nbsp;plašila chůzí spánek.</span></p>
        <p class="chunk" data-nb-ref-number="319" id="chunk319" data-nb-words="49" data-nb-chars="285"><span class="idea" data-nb-ref-number="328" id="idea328" data-nb-words="49" data-nb-chars="285">Dole v&nbsp;Mostě nad Litavou zářily světla z&nbsp;c.&nbsp;k. továrny na&nbsp;masité konzervy, kde se&nbsp;pracovalo dnem i&nbsp;nocí a&nbsp;zpracovávaly se&nbsp;různé odpadky. Poněvadž šel odtud vítr do&nbsp;alejí ve&nbsp;vojenském táboře, šel sem smrad z&nbsp;hnijících šlach, kopyt, paznehtů a&nbsp;kostí, které vařili do&nbsp;polévkových konzerv.</span></p>
        <p class="chunk" data-nb-ref-number="320" id="chunk320" data-nb-words="54" data-nb-chars="351"><span class="idea" data-nb-ref-number="329" id="idea329" data-nb-words="54" data-nb-chars="351">Od&nbsp;opuštěného pavilónku, kde dřív za&nbsp;času míru fotografoval nějaký fotograf vojáky trávící zde mládí na&nbsp;vojenské střelnici, bylo vidět dole v&nbsp;údolí u&nbsp;Litavy červené elektrické světlo v&nbsp;bordelu U&nbsp;kukuřičného klasu, který poctil svou návštěvou arcivévoda Štěpán při velkých manévrech u&nbsp;Šoproně v&nbsp;roce 1908 a&nbsp;kde se&nbsp;scházela denně důstojnická společnost.</span></p>
        <p class="chunk" data-nb-ref-number="321" id="chunk321" data-nb-words="13" data-nb-chars="96"><span class="idea" data-nb-ref-number="330" id="idea330" data-nb-words="13" data-nb-chars="96">To&nbsp;byla nejlepší vykřičená místnost, kam nesměli chodit prostí vojáci a&nbsp;jednoroční dobrovolníci.</span></p>
        <p class="chunk" data-nb-ref-number="322" id="chunk322" data-nb-words="15" data-nb-chars="102"><span class="idea" data-nb-ref-number="331" id="idea331" data-nb-words="15" data-nb-chars="102">Ti&nbsp;chodili do&nbsp;Růžového domu, jehož zelená světla byla též vidět od&nbsp;opuštěného fotografického ateliéru.</span></p>
        <p class="chunk" data-nb-ref-number="323" id="chunk323" data-nb-words="24" data-nb-chars="158"><span class="idea" data-nb-ref-number="332" id="idea332" data-nb-words="24" data-nb-chars="158">Bylo to&nbsp;roztřídění jako později na&nbsp;frontě, kdy mocnářství nemohlo už&nbsp;svému vojsku ničím jiným pomoct než přenosnými bordely u&nbsp;štábů brigád, takzvanými „pufy“.</span></p>
        <p class="chunk" data-nb-ref-number="324" id="chunk324" data-nb-words="12" data-nb-chars="81"><span class="idea" data-nb-ref-number="333" id="idea333" data-nb-words="12" data-nb-chars="81">Byly tedy k.&nbsp;k. Offizierspuff, k.&nbsp;k. Unteroffizierspuff a&nbsp;k.&nbsp;k.&nbsp;Mann­schaftspuff.</span></p>
        <p class="chunk" data-nb-ref-number="325" id="chunk325" data-nb-words="65" data-nb-chars="410"><span class="idea" data-nb-ref-number="334" id="idea334" data-nb-words="65" data-nb-chars="410">Most nad Litavou zářil, stejně jako na&nbsp;druhé straně za&nbsp;mostem svítila Királyhida, Cislajtánie i&nbsp;Translajtánie. V&nbsp;obou městech, uherském i&nbsp;rakouském, hrály cikánské kapely, zářily okna kaváren a&nbsp;restaurací, zpívalo se, pilo. Místní měšťáci i&nbsp;úřednictvo vodilo sem do&nbsp;kaváren a&nbsp;restaurací své paničky a&nbsp;dospělé dcery a&nbsp;Most nad Litavou, Bruck an&nbsp;der Leitha, a&nbsp;Királyhida nebyly nic jiného než jeden velký bordel.</span></p>
        <p class="chunk" data-nb-ref-number="326" id="chunk326" data-nb-words="41" data-nb-chars="245"><span class="idea" data-nb-ref-number="335" id="idea335" data-nb-words="41" data-nb-chars="245">V&nbsp;jednom z&nbsp;důstojnických baráků v&nbsp;táboře čekal v&nbsp;noci Švejk na&nbsp;svého nadporučíka Lukáše, který šel večer do&nbsp;města do&nbsp;divadla a&nbsp;doposud se&nbsp;nevrátil. Švejk seděl na&nbsp;odestlané posteli nadporučíkově a&nbsp;naproti němu seděl na&nbsp;stole sluha majora Wenzla.</span></p>
        <p class="chunk" data-nb-ref-number="327" id="chunk327" data-nb-words="75" data-nb-chars="435"><span class="idea" data-nb-ref-number="336" id="idea336" data-nb-words="75" data-nb-chars="435">Major se&nbsp;opět vrátil k&nbsp;regimentu, když byla v&nbsp;Srbsku konstatována jeho úplná neschopnost na&nbsp;Drině. Mluvilo se&nbsp;o&nbsp;tom, že&nbsp;dal rozebrat a&nbsp;zničit pontonový most, když měl ještě půl svého bataliónu na&nbsp;druhé straně. Nyní byl přidělen k&nbsp;vojenské střelnici v&nbsp;Királyhidě jako velitel a&nbsp;měl také co&nbsp;dělat s&nbsp;hospodářstvím v&nbsp;táboře. Mezi důstojníky se&nbsp;vypravovalo, že&nbsp;si&nbsp;major Wenzl nyní pomůže na&nbsp;nohy. Pokoje Lukáše i&nbsp;Wenzla byly na&nbsp;téže chodbě.</span></p>
        <p class="chunk" data-nb-ref-number="328" id="chunk328" data-nb-words="12" data-nb-chars="84"><span class="idea" data-nb-ref-number="337" id="idea337" data-nb-words="12" data-nb-chars="84">Sluha majora Wenzla Mikulášek, malinký chlapík od&nbsp;neštovic, klátil nohama a&nbsp;nadával:</span></p>
        <p class="chunk" data-nb-ref-number="329" id="chunk329" data-nb-words="38" data-nb-chars="197"><span class="idea" data-nb-ref-number="338" id="idea338" data-nb-words="38" data-nb-chars="197">„Já se&nbsp;divím tomu mýmu starýmu pacholkovi, že&nbsp;ještě nejde. To&nbsp;bych rád věděl, kde se&nbsp;ten můj dědek celou noc fláká. Kdyby mně alespoň dal klíč od&nbsp;pokoje, leh bych si&nbsp;a&nbsp;čuřil. Má&nbsp;tam vína bezpočtu.“</span></p>
        <p class="chunk" data-nb-ref-number="330" id="chunk330" data-nb-words="29" data-nb-chars="177"><span class="idea" data-nb-ref-number="339" id="idea339" data-nb-words="29" data-nb-chars="177">„Von prej krade,“ prohodil Švejk, pohodlně kouře cigarety svého nadporučíka, poněvadž ten mu&nbsp;zakázal v&nbsp;pokoji bafat z&nbsp;dýmky, „ty přece musíš vo&nbsp;tom něco vědít, odkud máte víno.“</span></p>
        <p class="chunk" data-nb-ref-number="331" id="chunk331" data-nb-words="24" data-nb-chars="137"><span class="idea" data-nb-ref-number="340" id="idea340" data-nb-words="24" data-nb-chars="137">„Já chodím tam, kam mně přikáže,“ tenkým hlasem řekl Mikulášek, „dostanu lístek vod něho a&nbsp;už jdu fasovat pro nemocnici, a&nbsp;nesu to&nbsp;domů.“</span></p>
        <p class="chunk" data-nb-ref-number="332" id="chunk332" data-nb-words="26" data-nb-chars="142"><span class="idea" data-nb-ref-number="341" id="idea341" data-nb-words="26" data-nb-chars="142">„A&nbsp;kdyby ti&nbsp;poručil,“ otázal se&nbsp;Švejk, „abys ukrad plukovní kasu, udělal bys to? Ty&nbsp;zde za&nbsp;stěnou nadáváš, ale třeseš se&nbsp;před ním jako osika.“</span></p>
        <p class="chunk" data-nb-ref-number="333" id="chunk333" data-nb-words="4" data-nb-chars="31"><span class="idea" data-nb-ref-number="342" id="idea342" data-nb-words="4" data-nb-chars="31">Mikulášek zamrkal malýma očima:</span></p>
        <p class="chunk" data-nb-ref-number="334" id="chunk334" data-nb-words="4" data-nb-chars="23"><span class="idea" data-nb-ref-number="343" id="idea343" data-nb-words="4" data-nb-chars="23">„To bych si&nbsp;rozmyslil.“</span></p>
        <p class="chunk" data-nb-ref-number="335" id="chunk335" data-nb-words="37" data-nb-chars="233"><span class="idea" data-nb-ref-number="344" id="idea344" data-nb-words="37" data-nb-chars="233">„Nic si&nbsp;nesmíš rozmejšlet, ty&nbsp;jedno upocený mládě,“ rozkřikl se&nbsp;na&nbsp;něho Švejk, ale umlk, poněvadž se&nbsp;otevřely dveře a&nbsp;vstoupil nadporučík Lukáš. Byl, jak se&nbsp;ihned mohlo pozorovat, ve&nbsp;velice dobré náladě, poněvadž měl čepici obráceně.</span></p>
        <p class="chunk" data-nb-ref-number="336" id="chunk336" data-nb-words="21" data-nb-chars="125"><span class="idea" data-nb-ref-number="345" id="idea345" data-nb-words="21" data-nb-chars="125">Mikulášek se&nbsp;tak lekl, že&nbsp;zapomněl seskočit ze&nbsp;stolu, ale salutoval vsedě, zapomenuv ještě ke&nbsp;všemu, že&nbsp;nemá na&nbsp;hlavě čepici.</span></p>
        <p class="chunk" data-nb-ref-number="337" id="chunk337" data-nb-words="24" data-nb-chars="164"><span class="idea" data-nb-ref-number="346" id="idea346" data-nb-words="24" data-nb-chars="164">„Poslušně hlásím, pane obrlajtnant, že&nbsp;je&nbsp;všechno v&nbsp;pořádku,“ hlásil Švejk, zaujav pevné vojenské vzezření dle všech předpisů, přičemž cigareta mu&nbsp;zůstala v&nbsp;ústech.</span></p>
        <p class="chunk" data-nb-ref-number="338" id="chunk338" data-nb-words="29" data-nb-chars="181"><span class="idea" data-nb-ref-number="347" id="idea347" data-nb-words="29" data-nb-chars="181">Nadporučík Lukáš si&nbsp;toho však nevšímal a&nbsp;šel přímo na&nbsp;Mikuláška, který vyvalenýma očima pozoroval každý pohyb nadporučíka a&nbsp;přitom dál salutoval a&nbsp;stále ještě seděl přitom na&nbsp;stole.</span></p>
        <p class="chunk" data-nb-ref-number="339" id="chunk339" data-nb-words="14" data-nb-chars="98"><span class="idea" data-nb-ref-number="348" id="idea348" data-nb-words="14" data-nb-chars="98">„Nadporučík Lukáš,“ řekl přistupuje k&nbsp;Mikuláškovi nepříliš pevným krokem, „a jak vy&nbsp;se&nbsp;jmenujete?“</span></p>
        <p class="chunk" data-nb-ref-number="340" id="chunk340" data-nb-words="18" data-nb-chars="105"><span class="idea" data-nb-ref-number="349" id="idea349" data-nb-words="18" data-nb-chars="105">Mikulášek mlčel. Lukáš přitáhl si&nbsp;židli před Mikuláška na&nbsp;stole, sedl si, dívaje se&nbsp;na&nbsp;něho nahoru, řekl:</span></p>
        <p class="chunk" data-nb-ref-number="341" id="chunk341" data-nb-words="7" data-nb-chars="49"><span class="idea" data-nb-ref-number="350" id="idea350" data-nb-words="7" data-nb-chars="49">„Švejku, přineste mně z&nbsp;kufru služební revolver.“</span></p>
        <p class="chunk" data-nb-ref-number="342" id="chunk342" data-nb-words="38" data-nb-chars="229"><span class="idea" data-nb-ref-number="351" id="idea351" data-nb-words="38" data-nb-chars="229">Mikulášek po&nbsp;celou dobu, co&nbsp;Švejk hledal v&nbsp;kufru, mlčel a&nbsp;jen se&nbsp;vyděšeně díval na&nbsp;nadporučíka. Jestli v&nbsp;té chvíli pochopil, že&nbsp;sedí na&nbsp;stole, byl jistě ještě zoufalejší, poněvadž jeho nohy dotýkaly se&nbsp;kolen sedícího nadporučíka.</span></p>
        <p class="chunk" data-nb-ref-number="343" id="chunk343" data-nb-words="39" data-nb-chars="272"><span class="idea" data-nb-ref-number="352" id="idea352" data-nb-words="39" data-nb-chars="272">„Jářku, jak se&nbsp;jmenujete, člověče?“ volal nahoru na&nbsp;Mikuláška nadporučík. Ten ale mlčel dál. Jak později vysvětloval, dostal jakýsi druh strnutí při nenadálém příchodu nadporučíka. Chtěl seskočit, a&nbsp;nemohl, chtěl odpovědět, a&nbsp;nemohl, chtěl přestat salutovat, ale nešlo to.</span></p>
        <p class="chunk" data-nb-ref-number="344" id="chunk344" data-nb-words="11" data-nb-chars="84"><span class="idea" data-nb-ref-number="353" id="idea353" data-nb-words="11" data-nb-chars="84">„Poslušně hlásím, pane obrlajtnant,“ ozval se&nbsp;Švejk, „že revolver není naládovanej.“</span></p>
        <p class="chunk" data-nb-ref-number="345" id="chunk345" data-nb-words="4" data-nb-chars="27"><span class="idea" data-nb-ref-number="354" id="idea354" data-nb-words="4" data-nb-chars="27">„Tak ho&nbsp;naládujte, Švejku!“</span></p>
        <p class="chunk" data-nb-ref-number="346" id="chunk346" data-nb-words="90" data-nb-chars="524"><span class="idea" data-nb-ref-number="355" id="idea355" data-nb-words="90" data-nb-chars="524">„Poslušně hlásím, pane obrlajtnant, že&nbsp;nemáme žádný patrony a&nbsp;že ho&nbsp;půjde těžko sestřelit ze&nbsp;stolu. Já&nbsp;si&nbsp;dovolím podotknout, pane obrlajtnant, že&nbsp;je&nbsp;to&nbsp;Mikulášek, burs od&nbsp;pana majora Wenzla. Ten vždycky ztratí řeč, když vidí někoho z&nbsp;pánů oficírů. Von se&nbsp;vůbec stydí mluvit. Vono je&nbsp;to&nbsp;vůbec takový, jak říkám, upocený mládě, utahaný. Pan major Wenzl nechá ho&nbsp;vždy stát na&nbsp;chodbě, když jde někam do&nbsp;města, a&nbsp;vono se&nbsp;to&nbsp;žalostivě potlouká po&nbsp;burších v&nbsp;baráku. Kdyby mělo příčinu se&nbsp;leknout, ale vždyť vlastně nic nevyvedlo.“</span></p>
        <p class="chunk" data-nb-ref-number="347" id="chunk347" data-nb-words="31" data-nb-chars="178"><span class="idea" data-nb-ref-number="356" id="idea356" data-nb-words="31" data-nb-chars="178">Švejk si&nbsp;odplivl a&nbsp;v&nbsp;jeho hlase a&nbsp;v&nbsp;tom, že&nbsp;mluvil o&nbsp;Mikuláškovi ve&nbsp;středním rodě, bylo slyšet úplné opovržení nad zbabělostí sluhy majora Wenzla a&nbsp;nad jeho nevojenským chováním.</span></p>
        <p class="chunk" data-nb-ref-number="348" id="chunk348" data-nb-words="8" data-nb-chars="53"><span class="idea" data-nb-ref-number="357" id="idea357" data-nb-words="8" data-nb-chars="53">„Dovolte,“ pokračoval Švejk, „abych si&nbsp;k&nbsp;němu čichl.“</span></p>
        <p class="chunk" data-nb-ref-number="349" id="chunk349" data-nb-words="19" data-nb-chars="118"><span class="idea" data-nb-ref-number="358" id="idea358" data-nb-words="19" data-nb-chars="118">Švejk stáhl Mikuláška, neustále pitomě hledícího na&nbsp;nadporučíka, ze&nbsp;stolu, a&nbsp;postaviv ho&nbsp;na&nbsp;zem, čichl mu&nbsp;ke&nbsp;kalhotám.</span></p>
        <p class="chunk" data-nb-ref-number="350" id="chunk350" data-nb-words="9" data-nb-chars="55"><span class="idea" data-nb-ref-number="359" id="idea359" data-nb-words="9" data-nb-chars="55">„Ještě ne,“ prohlásil, „ale začíná to. Mám ho&nbsp;vyhodit?“</span></p>
        <p class="chunk" data-nb-ref-number="351" id="chunk351" data-nb-words="3" data-nb-chars="21"><span class="idea" data-nb-ref-number="360" id="idea360" data-nb-words="3" data-nb-chars="21">„Vyhoďte ho, Švejku.“</span></p>
        <p class="chunk" data-nb-ref-number="352" id="chunk352" data-nb-words="17" data-nb-chars="94"><span class="idea" data-nb-ref-number="361" id="idea361" data-nb-words="17" data-nb-chars="94">Švejk vyvedl třesoucího se&nbsp;Mikuláška na&nbsp;chodbu, zavřel za&nbsp;sebou dveře a&nbsp;na chodbě k&nbsp;němu řekl:</span></p>
        <p class="chunk" data-nb-ref-number="353" id="chunk353" data-nb-words="45" data-nb-chars="248"><span class="idea" data-nb-ref-number="362" id="idea362" data-nb-words="45" data-nb-chars="248">„Tak jsem ti, pitomý chlape, zachránil život. Až&nbsp;se&nbsp;vrátí pan major Wenzl, ať&nbsp;mně za&nbsp;to&nbsp;potichounku přineseš láhev vína. Bez legrace. Zachránil jsem ti&nbsp;opravdu život. Když je&nbsp;můj obrlajtnant vožralej, tak je&nbsp;zle. S&nbsp;tím to&nbsp;umím jen já&nbsp;a&nbsp;nikdo jiný.“</span></p>
        <p class="chunk" data-nb-ref-number="354" id="chunk354" data-nb-words="2" data-nb-chars="10"><span class="idea" data-nb-ref-number="363" id="idea363" data-nb-words="2" data-nb-chars="10">„Já jsem…“</span></p>
        <p class="chunk" data-nb-ref-number="355" id="chunk355" data-nb-words="16" data-nb-chars="93"><span class="idea" data-nb-ref-number="364" id="idea364" data-nb-words="16" data-nb-chars="93">„Prd jseš,“ opovržlivě vyjádřil se&nbsp;Švejk, „seď na&nbsp;prahu a&nbsp;čekej, až&nbsp;přijde tvůj major Wenzl.“</span></p>
        <p class="chunk" data-nb-ref-number="356" id="chunk356" data-nb-words="188" data-nb-chars="1093"><span class="idea" data-nb-ref-number="365" id="idea365" data-nb-words="188" data-nb-chars="1093">„To je&nbsp;dost,“ uvítal Švejka nadporučík Lukáš, „že jdete, já&nbsp;chci s&nbsp;vámi mluvit. Nemusíte zas tak pitomě stát hapták. Sedněte si, Švejku, a&nbsp;nechte si&nbsp;to&nbsp;‚dle rozkazu‘. Držte hubu a&nbsp;dávejte dobrý pozor. Víte, kde je&nbsp;v&nbsp;Királyhidě Sopronyi utcza? Nechte si&nbsp;pořád to&nbsp;vaše: ‚Poslušně hlásím, pane obrlajtnant, že&nbsp;nevím.‘ Nevíte, tak řekněte nevím, a&nbsp;basta. Napište si&nbsp;na&nbsp;kousek papíru: Sopronyi utcza číslo 16. V&nbsp;tom domě je&nbsp;železářský krám. Víte, co&nbsp;je&nbsp;to&nbsp;železářský krám? Hergot, neříkejte poslušně hlásím. Řekněte vím, nebo nevím. Tedy víte, co&nbsp;je&nbsp;to&nbsp;železářský krám? Víte, dobře. Ten krám patří nějakému Maďarovi Kákonyimu. Víte, co&nbsp;je&nbsp;to&nbsp;Maďar? Tak himlhergot, víte, nebo nevíte? Víte, dobře. Nahoře nad krámem je&nbsp;první patro a&nbsp;tam on&nbsp;bydlí. Víte o&nbsp;tom? Že&nbsp;nevíte, krucifix, tak já&nbsp;vám povídám, že&nbsp;tam bydlí. Stačí vám to? Stačí, dobře. Kdyby vám to&nbsp;nestačilo, tak vás dám zavřít. Máte poznamenáno, že&nbsp;se&nbsp;ten chlap jmenuje Kákonyi? Dobrá, tak vy, zítra ráno asi tak v&nbsp;deset hodin, půjdete dolů do&nbsp;města, najdete ten dům a&nbsp;půjdete nahoru do&nbsp;prvního patra a&nbsp;odevzdáte paní Kákonyiové toto psaní.“</span></p>
        <p class="chunk" data-nb-ref-number="357" id="chunk357" data-nb-words="17" data-nb-chars="103"><span class="idea" data-nb-ref-number="366" id="idea366" data-nb-words="17" data-nb-chars="103">Nadporučík Lukáš otevřel náprsní tašku a&nbsp;dal zívaje Švejkovi do&nbsp;ruky bílou obálku se&nbsp;psaním bez adresy.</span></p>
        <p class="chunk" data-nb-ref-number="358" id="chunk358" data-nb-words="77" data-nb-chars="443"><span class="idea" data-nb-ref-number="367" id="idea367" data-nb-words="77" data-nb-chars="443">„Je to&nbsp;věc náramně důležitá, Švejku,“ poučoval ho&nbsp;dál, „opatrnosti nikdy nezbývá, a&nbsp;proto, jak vidíte, není tam adresa. Já&nbsp;se&nbsp;na&nbsp;vás úplně spoléhám, že&nbsp;odevzdáte to&nbsp;psaní v&nbsp;pořádku. Poznamenejte si&nbsp;ještě, že&nbsp;ta&nbsp;dáma se&nbsp;jmenuje Etelka, tedy zapište si&nbsp;‚paní Etelka Kákonyiová‘. Ještě vám říkám, že&nbsp;musíte to&nbsp;psaní diskrétně doručit za&nbsp;všech okolností a&nbsp;čekat na&nbsp;odpověď. Že&nbsp;máte čekat na&nbsp;odpověď, o&nbsp;tom je&nbsp;už&nbsp;napsáno v&nbsp;dopise. Co&nbsp;ještě chcete?“</span></p>
        <p class="chunk" data-nb-ref-number="359" id="chunk359" data-nb-words="9" data-nb-chars="60"><span class="idea" data-nb-ref-number="368" id="idea368" data-nb-words="9" data-nb-chars="60">„Kdyby mně, pane obrlajtnant, nedali odpověď, co&nbsp;mám dělat?“</span></p>
        <p class="chunk" data-nb-ref-number="360" id="chunk360" data-nb-words="43" data-nb-chars="251"><span class="idea" data-nb-ref-number="369" id="idea369" data-nb-words="43" data-nb-chars="251">„Tak připomenete, že&nbsp;musíte dostat stůj co&nbsp;stůj odpověď,“ odpověděl nadporučík zívaje poznovu na&nbsp;celé kolo, „teď ale půjdu už&nbsp;spát, jsem dnes doopravdy unaven. Co&nbsp;jsme jen toho vypili. Myslím, že&nbsp;každý by&nbsp;byl stejně unaven po&nbsp;celém tom večeru a&nbsp;noci.“</span></p>
        <p class="chunk" data-nb-ref-number="361" id="chunk361" data-nb-words="91" data-nb-chars="577"><span class="idea" data-nb-ref-number="370" id="idea370" data-nb-words="91" data-nb-chars="577">Nadporučík Lukáš neměl původně v&nbsp;úmyslu někde se&nbsp;zdržet. Šel kvečeru z&nbsp;tábora do&nbsp;města jen do&nbsp;maďarského divadla v&nbsp;Királyhidě, kde hráli nějakou maďarskou operetku s&nbsp;macatými židovkami-herečkami v&nbsp;předních úlohách, jejichž báječnou předností bylo to, že&nbsp;vyhazovaly při tanci nohy do&nbsp;výše a&nbsp;nenosily ani trikot, ani kalhoty a&nbsp;kvůli větší přitažlivosti pánů důstojníků holily se&nbsp;dole jako Tatarky, z&nbsp;čehož ovšem neměla žádný požitek galérie, a&nbsp;zato tím větší důstojníci od&nbsp;dělostřelectva sedící dole v&nbsp;parteru, kteří si&nbsp;na&nbsp;tu&nbsp;krásu brali s&nbsp;sebou do&nbsp;divadla dělostřelecké triedry.</span></p>
        <p class="chunk" data-nb-ref-number="362" id="chunk362" data-nb-words="23" data-nb-chars="170"><span class="idea" data-nb-ref-number="371" id="idea371" data-nb-words="23" data-nb-chars="170">Nadporučíka Lukáše nezajímalo však to&nbsp;zajímavé svinstvo, poněvadž vypůjčené divadelní kukátko nebylo achromatické a&nbsp;místo stehen viděl jen v&nbsp;pohybu nějaké fialové plochy.</span></p>
        <p class="chunk" data-nb-ref-number="363" id="chunk363" data-nb-words="44" data-nb-chars="274"><span class="idea" data-nb-ref-number="372" id="idea372" data-nb-words="44" data-nb-chars="274">V&nbsp;přestávce po&nbsp;prvém jednání zaujala ho&nbsp;spíše jedna dáma, která, provázena pánem v&nbsp;prostředních letech, táhla ho&nbsp;ke&nbsp;garderobě a&nbsp;vykládala mu, že&nbsp;ihned půjdou domů, že&nbsp;se&nbsp;na&nbsp;takové věci dívat nebude. Pronášela to&nbsp;dosti hlasitě německy, načež její průvodce odpovídal maďarsky:</span></p>
        <p class="chunk" data-nb-ref-number="364" id="chunk364" data-nb-words="9" data-nb-chars="62"><span class="idea" data-nb-ref-number="373" id="idea373" data-nb-words="9" data-nb-chars="62">„Ano, anděli, půjdeme, souhlasím. Je&nbsp;to&nbsp;opravdu nechutná věc.“</span></p>
        <p class="chunk" data-nb-ref-number="365" id="chunk365" data-nb-words="50" data-nb-chars="333"><span class="idea" data-nb-ref-number="374" id="idea374" data-nb-words="50" data-nb-chars="333">„Es ist ekelhaft,“ odpovídala rozhorleně dáma, když jí&nbsp;pán navlékal divadelní plášť. Oči jí&nbsp;přitom plály rozčilením nad tou nestoudností, velké černé oči, hodící se&nbsp;tak dobře k&nbsp;její pěkné postavě. Podívala se&nbsp;přitom na&nbsp;nadporučíka Lukáše a&nbsp;pronesla ještě jednou rozhodně: „Ekelhaft, wirklich ekelhaft.“ To&nbsp;rozhodlo o&nbsp;krátkém románku.</span></p>
        <p class="chunk" data-nb-ref-number="366" id="chunk366" data-nb-words="19" data-nb-chars="121"><span class="idea" data-nb-ref-number="375" id="idea375" data-nb-words="19" data-nb-chars="121">Obdržel informace od&nbsp;garderobiérky, že&nbsp;jsou to&nbsp;manželé Kákonyiovi, pán že&nbsp;má&nbsp;na&nbsp;Sopronyi utcza číslo 16 železářský závod.</span></p>
        <p class="chunk" data-nb-ref-number="367" id="chunk367" data-nb-words="28" data-nb-chars="162"><span class="idea" data-nb-ref-number="376" id="idea376" data-nb-words="28" data-nb-chars="162">„A&nbsp;bydlí s&nbsp;paní Etelkou v&nbsp;prvním patře,“ řekla garderobiérka s&nbsp;podrobností staré kuplířky, „ona je&nbsp;Němkyně ze&nbsp;Šoproně a&nbsp;on je&nbsp;Maďar, zde je&nbsp;to&nbsp;všechno pomíchané.“</span></p>
        <p class="chunk" data-nb-ref-number="368" id="chunk368" data-nb-words="29" data-nb-chars="162"><span class="idea" data-nb-ref-number="377" id="idea377" data-nb-words="29" data-nb-chars="162">Nadporučík Lukáš vzal si&nbsp;též z&nbsp;garderoby plášť a&nbsp;šel do&nbsp;města, kde setkal se&nbsp;ve&nbsp;velké vinárně a&nbsp;kavárně U&nbsp;arcivévody Albrechta s&nbsp;několika důstojníky od&nbsp;91.&nbsp;pluku.</span></p>
        <p class="chunk" data-nb-ref-number="369" id="chunk369" data-nb-words="34" data-nb-chars="199"><span class="idea" data-nb-ref-number="378" id="idea378" data-nb-words="34" data-nb-chars="199">Nemluvil mnoho a&nbsp;pil zato víc, kombinuje, co&nbsp;má&nbsp;vlastně napsat té&nbsp;přísné, mravné, hezké dámě, která ho&nbsp;rozhodně víc lákala než všechny ty&nbsp;opice na&nbsp;jevišti, jak se&nbsp;o&nbsp;nich vyjadřovali druzí důstojníci.</span></p>
        <p class="chunk" data-nb-ref-number="370" id="chunk370" data-nb-words="65" data-nb-chars="361"><span class="idea" data-nb-ref-number="379" id="idea379" data-nb-words="65" data-nb-chars="361">Ve&nbsp;velice dobré náladě odešel do&nbsp;malé kavárny U&nbsp;kříže sv.&nbsp;Štěpána, kde zašel do&nbsp;malého chambre séparée, vyhnal odtamtud nějakou Rumunku, která se&nbsp;nabízela, že&nbsp;se&nbsp;svlékne do&nbsp;naha a&nbsp;že si&nbsp;s&nbsp;ní může dělat, co&nbsp;chce, poručil si&nbsp;inkoust, péro a&nbsp;dopisní papír, láhev koňaku a&nbsp;napsal po&nbsp;bedlivé úvaze toto psaní, které se&nbsp;mu&nbsp;zdálo být vůbec nejhezčím, které kdy napsal:</span></p>
        <p class="chunk" data-nb-ref-number="371" id="chunk371" data-nb-words="2" data-nb-chars="15"><span class="idea" data-nb-ref-number="380" id="idea380" data-nb-words="2" data-nb-chars="15"><em>Milostivá paní!</em></span></p>
        <p class="chunk" data-nb-ref-number="372" id="chunk372" data-nb-words="27" data-nb-chars="164"><span class="idea" data-nb-ref-number="381" id="idea381" data-nb-words="27" data-nb-chars="164"><em>Byl jsem včera přítomen v&nbsp;městském divadle hře, která Vás rozhořčila. Sledoval jsem Vás již při celém prvním jednání, Vás i&nbsp;Vašeho pana manžela. Jak jsem pozoroval…</em></span></p>
        <p class="chunk" data-nb-ref-number="373" id="chunk373" data-nb-words="21" data-nb-chars="129"><span class="idea" data-nb-ref-number="382" id="idea382" data-nb-words="21" data-nb-chars="129">„Jen do&nbsp;něho,“ řekl si&nbsp;nadporučík Lukáš, „jaké má&nbsp;právo ten chlap mít takovou roztomilou ženu. Vždyť vypadá jako oholený pavián.“</span></p>
        <p class="chunk" data-nb-ref-number="374" id="chunk374" data-nb-words="2" data-nb-chars="9"><span class="idea" data-nb-ref-number="383" id="idea383" data-nb-words="2" data-nb-chars="9">Psal dál:</span></p>
        <p class="chunk" data-nb-ref-number="375" id="chunk375" data-nb-words="33" data-nb-chars="212"><span class="idea" data-nb-ref-number="384" id="idea384" data-nb-words="33" data-nb-chars="212"><em>Váš pan manžel s&nbsp;nejlepším porozuměním díval se&nbsp;na&nbsp;oplzlosti prováděné na&nbsp;jevišti ve&nbsp;hře, která ve&nbsp;Vás, milostivá paní, působila odpor, poněvadž to&nbsp;nebylo umění, ale hnusné působení na&nbsp;nejintimnější city člověka.</em></span></p>
        <p class="chunk" data-nb-ref-number="376" id="chunk376" data-nb-words="12" data-nb-chars="73"><span class="idea" data-nb-ref-number="385" id="idea385" data-nb-words="12" data-nb-chars="73">„Ta ženská má&nbsp;poprsí,“ pomyslil si&nbsp;nadporučík Lukáš, „jen přímo do&nbsp;toho!“</span></p>
        <p class="chunk" data-nb-ref-number="377" id="chunk377" data-nb-words="54" data-nb-chars="295"><span class="idea" data-nb-ref-number="386" id="idea386" data-nb-words="54" data-nb-chars="295"><em>Odpusťte, milostivá paní, že&nbsp;mne neznáte, ale přesto že&nbsp;jsem k&nbsp;Vám upřímný. Viděl jsem v&nbsp;životě mnoho žen, ale žádná na&nbsp;mne neučinila takový dojem jako Vy, neboť Váš úsudek a&nbsp;životní názor shoduje se&nbsp;úplně s&nbsp;mým názorem. Jsem přesvědčen, že&nbsp;Váš pan manžel je&nbsp;čistý sobec, který Vás tahá s&nbsp;sebou…</em></span></p>
        <p class="chunk" data-nb-ref-number="378" id="chunk378" data-nb-words="15" data-nb-chars="85"><span class="idea" data-nb-ref-number="387" id="idea387" data-nb-words="15" data-nb-chars="85">„To nejde,“ řekl k&nbsp;sobě nadporučík Lukáš a&nbsp;přeškrtl „schleppt mit“ a&nbsp;místo toho psal:</span></p>
        <p class="chunk" data-nb-ref-number="379" id="chunk379" data-nb-words="38" data-nb-chars="223"><span class="idea" data-nb-ref-number="388" id="idea388" data-nb-words="38" data-nb-chars="223"><em>… který v&nbsp;zájmu svém vodí Vás, milostivá, s&nbsp;sebou na&nbsp;divadelní představení odpovídající jedině jeho vkusu. Mám rád upřímnost, nevtírám se&nbsp;nijak ve&nbsp;Váš soukromý život, a&nbsp;přál bych si&nbsp;pohovořit s&nbsp;Vámi soukromě o&nbsp;čistém umění…</em></span></p>
        <p class="chunk" data-nb-ref-number="380" id="chunk380" data-nb-words="18" data-nb-chars="117"><span class="idea" data-nb-ref-number="389" id="idea389" data-nb-words="18" data-nb-chars="117">„Zde v&nbsp;hotelích to&nbsp;nepůjde, budu ji&nbsp;muset zatáhnout do&nbsp;Vídně,“ pomyslil si&nbsp;ještě nadporučík, „vezmu si&nbsp;komandýrovku.“</span></p>
        <p class="chunk" data-nb-ref-number="381" id="chunk381" data-nb-words="62" data-nb-chars="413"><span class="idea" data-nb-ref-number="390" id="idea390" data-nb-words="62" data-nb-chars="413"><em>Proto osměluji se, milostivá paní, poprositi Vás o&nbsp;setkání, abychom se&nbsp;blíže čestně seznámili, což jistě neodřeknete tomu, jehož v&nbsp;nejkratší době očekávají svízelné válečné pochody a&nbsp;který, v&nbsp;případě Vašeho laskavého svolení, zachová si&nbsp;v&nbsp;bitevní vřavě nejkrásnější vzpomínku na&nbsp;duši, která ho&nbsp;stejně pochopila, jako ji&nbsp;on&nbsp;sám chápal. Vaše rozhodnutí bude mi&nbsp;pokynem, Vaše odpověď rozhodujícím okamžikem v&nbsp;životě.</em></span></p>
        <p class="chunk" data-nb-ref-number="382" id="chunk382" data-nb-words="26" data-nb-chars="153"><span class="idea" data-nb-ref-number="391" id="idea391" data-nb-words="26" data-nb-chars="153">Podepsal se, vypil koňak a&nbsp;poručil si&nbsp;ještě jednu láhev, a&nbsp;pije číšku za&nbsp;číškou, takřka po&nbsp;každé větě doopravdy zaslzel, když přečetl své poslední řádky.</span></p>
        <p class="chunk" data-nb-ref-number="383" id="chunk383" data-nb-words="9" data-nb-chars="62"><span class="idea" data-nb-ref-number="392" id="idea392" data-nb-words="9" data-nb-chars="62">Bylo devět hodin ráno, když Švejk probudil nadporučíka Lukáše:</span></p>
        <p class="chunk" data-nb-ref-number="384" id="chunk384" data-nb-words="53" data-nb-chars="284"><span class="idea" data-nb-ref-number="393" id="idea393" data-nb-words="53" data-nb-chars="284">„Poslušně hlásím, pane obrlajtnant, že&nbsp;jste zaspal službu a&nbsp;já už&nbsp;musím jít s&nbsp;vaším psaním do&nbsp;tý&nbsp;Királyhidy. Já&nbsp;už&nbsp;vás budil v&nbsp;sedm hodin, potom v&nbsp;půl osmý, pak v&nbsp;osm, když už&nbsp;šli kolem na&nbsp;cvičení, a&nbsp;vy jste se&nbsp;jen obrátil na&nbsp;druhou stranu. Pane obrlajtnant… Jářku, pane obrlajtnant…“</span></p>
        <p class="chunk" data-nb-ref-number="385" id="chunk385" data-nb-words="23" data-nb-chars="140"><span class="idea" data-nb-ref-number="394" id="idea394" data-nb-words="23" data-nb-chars="140">Nadporučík Lukáš totiž chtěl se, zabručev cosi, obrátit opět na&nbsp;bok, což se&nbsp;mu&nbsp;nepodařilo, poněvadž Švejk s&nbsp;ním nemilosrdně třásl a&nbsp;hulákal:</span></p>
        <p class="chunk" data-nb-ref-number="386" id="chunk386" data-nb-words="10" data-nb-chars="59"><span class="idea" data-nb-ref-number="395" id="idea395" data-nb-words="10" data-nb-chars="59">„Pane obrlajtnant, já&nbsp;jdu tedy s&nbsp;tím psaním do&nbsp;Királyhidy.“</span></p>
        <p class="chunk" data-nb-ref-number="387" id="chunk387" data-nb-words="2" data-nb-chars="16"><span class="idea" data-nb-ref-number="396" id="idea396" data-nb-words="2" data-nb-chars="16">Nadporučík zívl:</span></p>
        <p class="chunk" data-nb-ref-number="388" id="chunk388" data-nb-words="14" data-nb-chars="88"><span class="idea" data-nb-ref-number="397" id="idea397" data-nb-words="14" data-nb-chars="88">„S&nbsp;psaním? Ja, s&nbsp;mým psaním je&nbsp;to&nbsp;diskrétnost, rozumíte, tajemství mezi námi. Abtreten…“</span></p>
        <p class="chunk" data-nb-ref-number="389" id="chunk389" data-nb-words="20" data-nb-chars="114"><span class="idea" data-nb-ref-number="398" id="idea398" data-nb-words="20" data-nb-chars="114">Nadporučík zabalil se&nbsp;opět do&nbsp;deky, ze&nbsp;které ho&nbsp;Švejk vytáhl, a&nbsp;spal dál, zatímco Švejk putoval dál do&nbsp;Királyhidy.</span></p>
        <p class="chunk" data-nb-ref-number="390" id="chunk390" data-nb-words="75" data-nb-chars="451"><span class="idea" data-nb-ref-number="399" id="idea399" data-nb-words="75" data-nb-chars="451">Najít Sopronyi utczu číslo 16 nebylo by&nbsp;bývalo tak těžké, kdyby ho&nbsp;náhodou nebyl potkal starý sapér Vodička, který byl přidělen k&nbsp;„štajerákům“, jejichž kasárna byla dole v&nbsp;lágru. Vodička bydlíval před léty v&nbsp;Praze na&nbsp;Bojišti, a&nbsp;proto při takovém setkání nezbylo nic jiného, než že&nbsp;oba zašli do&nbsp;hospody U&nbsp;černého beránka v&nbsp;Brucku, kde byla známá číšnice Růženka, Češka, které byli všichni čeští jednoročáci, kteří kdy byli v&nbsp;lágru, nějaký obnos dlužni.</span></p>
        <p class="chunk" data-nb-ref-number="391" id="chunk391" data-nb-words="36" data-nb-chars="226"><span class="idea" data-nb-ref-number="400" id="idea400" data-nb-words="36" data-nb-chars="226">Poslední dobou sapér Vodička, starý partyka, dělal jí&nbsp;kavalíra a&nbsp;měl v&nbsp;seznamu všechny maršky, které odjížděly z&nbsp;tábora, a&nbsp;chodil v&nbsp;pravý čas Čechy jednoročáky upomínat, aby se&nbsp;neztratili bez zaplacení útraty ve&nbsp;válečné vřavě.</span></p>
        <p class="chunk" data-nb-ref-number="392" id="chunk392" data-nb-words="13" data-nb-chars="84"><span class="idea" data-nb-ref-number="401" id="idea401" data-nb-words="13" data-nb-chars="84">„Kam vlastně máš zaměříno?“ otázal se&nbsp;Vodička, když se&nbsp;ponejprv napili dobrého vína.</span></p>
        <p class="chunk" data-nb-ref-number="393" id="chunk393" data-nb-words="12" data-nb-chars="83"><span class="idea" data-nb-ref-number="402" id="idea402" data-nb-words="12" data-nb-chars="83">„Je to&nbsp;tajemství,“ odpověděl Švejk, „ale tobě, jako starýmu kamarádovi, to&nbsp;svěřím.“</span></p>
        <p class="chunk" data-nb-ref-number="394" id="chunk394" data-nb-words="22" data-nb-chars="128"><span class="idea" data-nb-ref-number="403" id="idea403" data-nb-words="22" data-nb-chars="128">Vysvětlil mu&nbsp;všechno dopodrobna a&nbsp;Vodička prohlásil, že&nbsp;je&nbsp;starej sapér a&nbsp;že ho&nbsp;nemůže opustit a&nbsp;že půjdou psaní odevzdat spolu.</span></p>
        <p class="chunk" data-nb-ref-number="395" id="chunk395" data-nb-words="22" data-nb-chars="133"><span class="idea" data-nb-ref-number="404" id="idea404" data-nb-words="22" data-nb-chars="133">Bavili se&nbsp;znamenitě o&nbsp;minulých dobách a&nbsp;všechno se&nbsp;jim zdálo, když po&nbsp;dvanácté hodině vyšli od&nbsp;Černého beránka, přirozeným a&nbsp;snadným.</span></p>
        <p class="chunk" data-nb-ref-number="396" id="chunk396" data-nb-words="54" data-nb-chars="282"><span class="idea" data-nb-ref-number="405" id="idea405" data-nb-words="54" data-nb-chars="282">Kromě toho měli v&nbsp;duši pevný dojem, že&nbsp;se&nbsp;nikoho nebojí. Vodička po&nbsp;celé cestě do&nbsp;Sopronyi utcza číslo 16 projevoval ohromnou nenávist vůči Maďarům a&nbsp;vypravoval neustále, jak se&nbsp;všude s&nbsp;nimi pere, kde se&nbsp;všude a&nbsp;kdy s&nbsp;nimi sepral a&nbsp;co mu&nbsp;kdy a&nbsp;kde zabránilo, aby se&nbsp;s&nbsp;nimi nepopral.</span></p>
        <p class="chunk" data-nb-ref-number="397" id="chunk397" data-nb-words="60" data-nb-chars="336"><span class="idea" data-nb-ref-number="406" id="idea406" data-nb-words="60" data-nb-chars="336">„Jednou ti&nbsp;už&nbsp;takovýho kluka maďarskýho držím za&nbsp;chřtán v&nbsp;Pausdorfě, kam jsme šli my&nbsp;saperáci na&nbsp;víno, a&nbsp;chci mu&nbsp;dát jednu überšvunkem přes kokos v&nbsp;tý tmě, poněvadž jsme hned, jak to&nbsp;začlo, praštili láhví do&nbsp;visací lampy, a&nbsp;von najednou začne křičet: ‚Tondo, dyť to&nbsp;jsem já, Purkrábek, vod 16.&nbsp;landvér!‘ Málem by&nbsp;to&nbsp;byla bejvala mejlka.</span></p>
        <p class="chunk" data-nb-ref-number="398" id="chunk398" data-nb-words="159" data-nb-chars="907"><span class="idea" data-nb-ref-number="407" id="idea407" data-nb-words="159" data-nb-chars="907">Zato jsme jim to&nbsp;tam, tajtrlíkům maďarským, vodplatili pořádně u&nbsp;Neziderskýho jezera, na&nbsp;který jsme se&nbsp;šli před třemi tejdny podívat. Leží tam ve&nbsp;vedlejší vsi nějaký oddělení strojních pušek nějakejch honvédů, a&nbsp;my jsme náhodou všichni zašli do&nbsp;jedný hospody, kde voni tančili ten svůj čardáš jako pominutý a&nbsp;roztahovali si&nbsp;držku na&nbsp;celý kolo se&nbsp;svým ‚Uram, uram, biró uram‘ nebo ‚Láňok, láňok, láňok a&nbsp;faluba‘. My&nbsp;si&nbsp;sedneme naproti nim, jen jsme si&nbsp;überšvunky položili před sebe na&nbsp;stůl, a&nbsp;povídáme si: ‚Vy pacholci, my&nbsp;vám dáme láňok,‘ a&nbsp;nějakej Mejstřík, kerej měl ploutev jako Bílá hora, se&nbsp;hned nabíd, že&nbsp;si&nbsp;půjde zatančit a&nbsp;že nějakýmu syčákovi vezme holku z&nbsp;kola. Holky byly setsakra fešandy, takový lejtkavý a&nbsp;prdelatý, stehnatý a&nbsp;vokatý, a&nbsp;jak se&nbsp;na&nbsp;ně&nbsp;ti&nbsp;maďarští pacholci mačkali, bylo vidět, že&nbsp;ty&nbsp;holky mají plný, tvrdý prsa jako půlmíče a&nbsp;že jim to&nbsp;dělá moc dobře a&nbsp;že se&nbsp;vyznají v&nbsp;tlačenici.</span></p>
        <p class="chunk" data-nb-ref-number="399" id="chunk399" data-nb-words="109" data-nb-chars="613"><span class="idea" data-nb-ref-number="408" id="idea408" data-nb-words="109" data-nb-chars="613">Tak ten náš Mejstřík skočí do&nbsp;kola a&nbsp;tu největší fešandu chce brát jednomu honvédovi, kerej začal něco brebentit, a&nbsp;Mejstřík mu&nbsp;hned jednu hodil, ten se&nbsp;svalil, my&nbsp;už&nbsp;hned chytli überšvunky, votočili jsme si&nbsp;je&nbsp;kolem ruky, aby nám bajonety neulítly, skočili mezi ně, já&nbsp;jsem vykřik: ‚Vinnej nevinnej, berte to&nbsp;po&nbsp;řadě!‘ a&nbsp;už to&nbsp;šlo jako na&nbsp;másle. Začli vyskakovat oknem, my&nbsp;je&nbsp;chytali ve&nbsp;voknech za&nbsp;nohy a&nbsp;zas stahovali do&nbsp;sálu. Kdo nebyl náš, ten dostal. Zaplet se&nbsp;tam do&nbsp;toho jejich starosta s&nbsp;četníkem, a&nbsp;už dostali na&nbsp;chrám páně. Hostinskej byl taky bit, poněvadž začal německy nadávat, že&nbsp;prej kazíme zábavu.</span></p>
        <p class="chunk" data-nb-ref-number="400" id="chunk400" data-nb-words="113" data-nb-chars="618"><span class="idea" data-nb-ref-number="409" id="idea409" data-nb-words="113" data-nb-chars="618">Ještě jsme potom chytali po&nbsp;vesnici ty, kteří se&nbsp;chtěli před námi schovat. Jako jednoho jejich cuksfíru, toho jsme našli zahrabanýho v&nbsp;seně na&nbsp;půdě v&nbsp;jednom statku až&nbsp;dole pod vsí. Prozradila nám ho&nbsp;jeho holka, poněvadž von tam tancoval s&nbsp;jinou. Byla udělaná do&nbsp;našeho Mejstříka a&nbsp;šla s&nbsp;ním potom nahoru po&nbsp;cestě na&nbsp;Királyhidu, kde jsou pod lesem sušírny na&nbsp;seno. Zatáhla ho&nbsp;do&nbsp;jedný takový sušírny a&nbsp;chtěla potom na&nbsp;něm pět korun a&nbsp;von jí&nbsp;dal přes hubu. Potom nás dohonil až&nbsp;nahoře u&nbsp;samýho lágru a&nbsp;povídal, že&nbsp;vždycky myslel, že&nbsp;jsou Maďarky vohnivější, ale ta&nbsp;svině že&nbsp;ležela jako pařez a&nbsp;pořád jen něco brebentila.</span></p>
        <p class="chunk" data-nb-ref-number="401" id="chunk401" data-nb-words="12" data-nb-chars="92"><span class="idea" data-nb-ref-number="410" id="idea410" data-nb-words="12" data-nb-chars="92">Maďaři jsou, zkrátka řečeno, holota,“ zakončil starý sapér Vo­dička, načež Švejk poznamenal:</span></p>
        <p class="chunk" data-nb-ref-number="402" id="chunk402" data-nb-words="9" data-nb-chars="47"><span class="idea" data-nb-ref-number="411" id="idea411" data-nb-words="9" data-nb-chars="47">„Někerej Maďar taky za&nbsp;to&nbsp;nemůže, že&nbsp;je&nbsp;Maďar.“</span></p>
        <p class="chunk" data-nb-ref-number="403" id="chunk403" data-nb-words="86" data-nb-chars="469"><span class="idea" data-nb-ref-number="412" id="idea412" data-nb-words="86" data-nb-chars="469">„Jakpak by&nbsp;nemoh,“ rozčiloval se&nbsp;Vodička, „každej za&nbsp;to&nbsp;může, to&nbsp;je&nbsp;hloupost. To&nbsp;bych ti&nbsp;přál, aby dostali jednou tebe tak do&nbsp;parády, jako se&nbsp;mně stalo, když jsem první den sem přijel na&nbsp;kursy. Ještě to&nbsp;samý vodpůldne už&nbsp;nás sehnali jako stádo dobytka do&nbsp;školy a&nbsp;jeden takovej pitomec nám začal kreslit a&nbsp;vysvětlovat, co&nbsp;jsou to&nbsp;blindáže, jak se&nbsp;dělají základy, jak se&nbsp;to&nbsp;měří, a&nbsp;ráno prej, kdo to&nbsp;nebude mít nakreslený, jak von to&nbsp;vykládá, že&nbsp;bude zavřenej a&nbsp;uvázanej.</span></p>
        <p class="chunk" data-nb-ref-number="404" id="chunk404" data-nb-words="101" data-nb-chars="570"><span class="idea" data-nb-ref-number="413" id="idea413" data-nb-words="101" data-nb-chars="570">‚Krucifix,‘ myslím si, ‚proto jsi se&nbsp;na&nbsp;frontě přihlásil do&nbsp;těch kursů, aby ses ulil z&nbsp;fronty, nebo abys večer maloval do&nbsp;nějakých sešitků tužtičkou jako školáček?‘ Takovej vztek mne vzal, žádný stání jsem neměl, ani jsem se&nbsp;nemoh na&nbsp;toho blbouna, co&nbsp;nám to&nbsp;vykládal, podívat. Nejraději byl bych všechno rozmlátil, jak jsem byl vzteklej. Ani jsem nečekal na&nbsp;kafe a&nbsp;hned jsem šel z&nbsp;baráku do&nbsp;Királyhidy, a&nbsp;z&nbsp;toho vzteku jsem na&nbsp;nic jinýho nemyslel než najít si&nbsp;v&nbsp;městě nějakou tichou putyku, vožrat se&nbsp;tam a&nbsp;udělat tam kravál, dát někomu přes držku a&nbsp;jít vybouřenej domů.</span></p>
        <p class="chunk" data-nb-ref-number="405" id="chunk405" data-nb-words="153" data-nb-chars="844"><span class="idea" data-nb-ref-number="414" id="idea414" data-nb-words="153" data-nb-chars="844">Člověk míní, ale pánbůh mění. Tam u&nbsp;řeky až&nbsp;mezi zahradami našel jsem vopravdu takovej lokál, tichej jako kaple, jako stvořenej pro kravál. Seděli tam jen dva hosti a&nbsp;bavili se&nbsp;mezi sebou maďarsky, což mne ještě víc namíchalo, a&nbsp;taky jsem byl ještě dřív a&nbsp;víc vožralej, než jsem si&nbsp;myslel, takže jsem v&nbsp;tý vopici ani nepozoroval, že&nbsp;vedle je&nbsp;ještě jeden lokál, kam mezi tou dobou, co&nbsp;jsem se&nbsp;činil, přišlo asi vosum husarů, kteří se&nbsp;do&nbsp;mne pustili, když jsem těm dvěma prvním hostům dal přes držku. Ti&nbsp;prevíti husaři tak ti&nbsp;mne zmordovali a&nbsp;honili mezi zahradama, že&nbsp;jsem vůbec netrefil domů, až&nbsp;k&nbsp;ránu, a&nbsp;hned jsem musel na&nbsp;marodcimru, kde jsem se&nbsp;vymluvil, že&nbsp;jsem spad do&nbsp;cihelny, a&nbsp;celej tejden mne balili do&nbsp;mokrýho prostěradla, aby se&nbsp;mně záda nepodbírala. To&nbsp;si&nbsp;přej, panečku, dostat se&nbsp;mezi takový lotry. To&nbsp;nejsou lidi, to&nbsp;je&nbsp;dobytek.“</span></p>
        <p class="chunk" data-nb-ref-number="406" id="chunk406" data-nb-words="65" data-nb-chars="333"><span class="idea" data-nb-ref-number="415" id="idea415" data-nb-words="65" data-nb-chars="333">„Kdo čím zachází, tím schází,“ řekl Švejk, „taky se&nbsp;jim nesmíš divit, že&nbsp;jsou rozčílení, když musejí tam nechat stát všechno víno na&nbsp;stole a&nbsp;mají tě&nbsp;honit po&nbsp;zahradách ve&nbsp;tmě. Voni si&nbsp;to&nbsp;měli s&nbsp;tebou vodbejt hned na&nbsp;místě v&nbsp;lokále, pak tě&nbsp;vyhodit. Pro ně&nbsp;by&nbsp;to&nbsp;bejvalo bylo lepší a&nbsp;pro tebe taky, kdyby to&nbsp;s&nbsp;tebou skoncovali u&nbsp;stolu.</span></p>
        <p class="chunk" data-nb-ref-number="407" id="chunk407" data-nb-words="173" data-nb-chars="936"><span class="idea" data-nb-ref-number="416" id="idea416" data-nb-words="173" data-nb-chars="936">Já&nbsp;jsem znal nějakýho kořalečníka Paroubka v&nbsp;Libni. Jednou se&nbsp;mu&nbsp;tam opil nějakej dráteník jalovcovou a&nbsp;začal nadávat, že&nbsp;je&nbsp;to&nbsp;slabý, že&nbsp;do&nbsp;toho leje vodu, že&nbsp;kdyby drátoval sto let a&nbsp;za celej vejdělek si&nbsp;koupil samou jalovcovou a&nbsp;vypil ji&nbsp;najednou, že&nbsp;by&nbsp;moh ještě chodit po&nbsp;provaze a&nbsp;nosit ho, Paroubka, v&nbsp;náručí. Potom ještě řekl Paroubkovi, že&nbsp;je&nbsp;huncút a&nbsp;šaščínská bestie, tak ho&nbsp;milej Paroubek chyt, votlouk mu&nbsp;jeho pastě na&nbsp;myši a&nbsp;dráty vo&nbsp;hlavu a&nbsp;vyhodil ho&nbsp;ven a&nbsp;mlátil ho&nbsp;po&nbsp;ulici tyčí na&nbsp;stahování rolety až&nbsp;dolů na&nbsp;Invalidovnu a&nbsp;hnal ho, jak byl zdivočelej, přes Invalidovnu v&nbsp;Karlíně až&nbsp;nahoru na&nbsp;Žižkov, vodtud přes Židovský pece do&nbsp;Malešic, kde vo&nbsp;něj konečně tyč přerazil, takže se&nbsp;moh vrátit nazpátek do&nbsp;Libně. Jó, ale v&nbsp;tom rozčílení zapomněl na&nbsp;to, že&nbsp;má&nbsp;ještě asi to&nbsp;všechno obecenstvo v&nbsp;kořalně, že&nbsp;si&nbsp;tam asi budou ti&nbsp;syčani sami hospodařit. A&nbsp;taky se&nbsp;vo&nbsp;tom přesvědčil, když konečně se&nbsp;zas dostal do&nbsp;svý kořalny.</span></p>
        <p class="chunk" data-nb-ref-number="408" id="chunk408" data-nb-words="54" data-nb-chars="348"><span class="idea" data-nb-ref-number="417" id="idea417" data-nb-words="54" data-nb-chars="348">U&nbsp;kořalny bylo napolovic stažený rolo, u&nbsp;kterýho stáli dva policajti, taky silně nabraný, když dělali vevnitř pořádek. Dopolovic všechno vypitý, na&nbsp;ulici prázdnej soudek vod rumu, a&nbsp;pod pultama našel Paroubek dva vožralý chlapy, kteří byli přehlédnutý policajty a&nbsp;kteří, když je&nbsp;vytáhl, chtěli mu&nbsp;platit po&nbsp;dvou krejcařích, víc prej žitný nevypili.</span></p>
        <p class="chunk" data-nb-ref-number="409" id="chunk409" data-nb-words="24" data-nb-chars="139"><span class="idea" data-nb-ref-number="418" id="idea418" data-nb-words="24" data-nb-chars="139">Tak se&nbsp;trestá přenáhlenost. To&nbsp;máš jako na&nbsp;vojně. Napřed nepřítele porazíme a&nbsp;potom pořád a&nbsp;pořád za&nbsp;ním, a&nbsp;nakonec nestačíme sami utíkat.“</span></p>
        <p class="chunk" data-nb-ref-number="410" id="chunk410" data-nb-words="42" data-nb-chars="225"><span class="idea" data-nb-ref-number="419" id="idea419" data-nb-words="42" data-nb-chars="225">„Já jsem si&nbsp;ty&nbsp;chlapy dobře zapamatoval,“ ozval se&nbsp;Vodička, „kdyby mně tak některej z&nbsp;těch husarů padl do&nbsp;cesty, já&nbsp;bych si&nbsp;to&nbsp;s&nbsp;ním vyrovnal. My&nbsp;saperáci jsme, když to&nbsp;do&nbsp;nás vjede, potvory. My&nbsp;nejsme jako ty&nbsp;železný mouchy.</span></p>
        <p class="chunk" data-nb-ref-number="411" id="chunk411" data-nb-words="103" data-nb-chars="587"><span class="idea" data-nb-ref-number="420" id="idea420" data-nb-words="103" data-nb-chars="587">Když jsme byli na&nbsp;frontě u&nbsp;Přemyslu, tak tam byl s&nbsp;námi hejtman Jetzbacher, svině, které nebylo rovno pod sluncem. Ten nás uměl tak sekýrovat, že&nbsp;nějakej Bitterlich od&nbsp;naší kumpačky, Němec, ale moc takovej hodnej člověk, se&nbsp;kvůli němu zastřelil. Tak jsme si&nbsp;řekli, že&nbsp;až&nbsp;to&nbsp;začne z&nbsp;ruský strany hvízdat, že&nbsp;taky náš hejtman Jetzbacher žít nebude. A&nbsp;hned taky, jak začali Rusové po&nbsp;nás střílet, dali jsme do&nbsp;něho při přestřelce pět šusů. Potvora byl ještě živ jako kočka, tak jsme ho&nbsp;museli dvěma ranama dorazit, aby z&nbsp;toho nic nebylo; jenom zamručel, ale tak nějak směšně, moc legračně.“</span></p>
        <p class="chunk" data-nb-ref-number="412" id="chunk412" data-nb-words="3" data-nb-chars="18"><span class="idea" data-nb-ref-number="421" id="idea421" data-nb-words="3" data-nb-chars="18">Vodička se&nbsp;zasmál:</span></p>
        <p class="chunk" data-nb-ref-number="413" id="chunk413" data-nb-words="61" data-nb-chars="386"><span class="idea" data-nb-ref-number="422" id="idea422" data-nb-words="61" data-nb-chars="386">„To máš na&nbsp;frontě na&nbsp;denním pořádku. Vypravoval mně můj jeden kamarád, je&nbsp;teď taky u&nbsp;nás, že&nbsp;když byl jako infanterák pod Bělehradem, jejich kumpačka v&nbsp;gefechtu vodstřelila si&nbsp;svýho obrlajtnanta, taky takovýho psa, který zastřelil sám dva vojáky na&nbsp;pochodu, poněvadž už&nbsp;dál nemohli. Ten, když dodělával, najednou začal hvízdat signál k&nbsp;vodstoupení. Mohli se&nbsp;prej všichni kolem uřehtat.“</span></p>
        <p class="chunk" data-nb-ref-number="414" id="chunk414" data-nb-words="20" data-nb-chars="130"><span class="idea" data-nb-ref-number="423" id="idea423" data-nb-words="20" data-nb-chars="130">Za&nbsp;tohoto poutavého a&nbsp;poučného rozhovoru našel Švejk s&nbsp;Vo­dičkou konečně železářský krám pana Kákonyie na&nbsp;Sopronyi utcza číslo 16.</span></p>
        <p class="chunk" data-nb-ref-number="415" id="chunk415" data-nb-words="32" data-nb-chars="176"><span class="idea" data-nb-ref-number="424" id="idea424" data-nb-words="32" data-nb-chars="176">„Měl bys přece jen radši zde počkat,“ řekl Švejk k&nbsp;Vodičkovi před průjezdem domu, „já jen seběhnu do&nbsp;prvního patra a&nbsp;odevzdám psaní, počkám si&nbsp;na&nbsp;odpověď a&nbsp;hned jsem zas dole.“</span></p>
        <p class="chunk" data-nb-ref-number="416" id="chunk416" data-nb-words="23" data-nb-chars="127"><span class="idea" data-nb-ref-number="425" id="idea425" data-nb-words="23" data-nb-chars="127">„Já tě&nbsp;mám vopustit?“ podivil se&nbsp;Vodička, „ty neznáš Maďary, říkám ti&nbsp;to&nbsp;pořád. Tady musíme bejt na&nbsp;ně&nbsp;vopatrní. Já&nbsp;ho&nbsp;plácnu.“</span></p>
        <p class="chunk" data-nb-ref-number="417" id="chunk417" data-nb-words="124" data-nb-chars="696"><span class="idea" data-nb-ref-number="426" id="idea426" data-nb-words="124" data-nb-chars="696">„Poslouchej, Vodičko,“ řekl Švejk vážně, „zde se&nbsp;nejedná vo&nbsp;Maďara, zde se&nbsp;jedná vo&nbsp;jeho paní. Vždyť jsem ti&nbsp;to&nbsp;všecko, když jsme seděli s&nbsp;tou českou kelnerkou, vykládal, že&nbsp;nesu psaní vod svýho obrlajtnanta, že&nbsp;je&nbsp;to&nbsp;naprosté tajemství. Von mně přece můj obrlajtnant klad na&nbsp;srdce, že&nbsp;vo&nbsp;tom nesmí vědět žádná živá duše, a&nbsp;ta tvoje kelnerka sama přece povídala, že&nbsp;je&nbsp;to&nbsp;úplně správný, že&nbsp;je&nbsp;to&nbsp;diskrétní věc. Vo&nbsp;tom že&nbsp;se&nbsp;nesmí nikdo dovědít, že&nbsp;si&nbsp;pan obrlajtnant dopisuje se&nbsp;vdanou ženskou. A&nbsp;ty sám jsi to&nbsp;taky schválil a&nbsp;přikyvoval na&nbsp;to&nbsp;hlavou. Vysvětlil jsem vám to&nbsp;přece, jak náleží a&nbsp;patří, že&nbsp;vykonám přesně rozkaz svýho obrlajtnanta, a&nbsp;ty najednou mermomocí chceš jít s&nbsp;sebou nahoru.“</span></p>
        <p class="chunk" data-nb-ref-number="418" id="chunk418" data-nb-words="36" data-nb-chars="208"><span class="idea" data-nb-ref-number="427" id="idea427" data-nb-words="36" data-nb-chars="208">„Ty mě&nbsp;ještě neznáš, Švejku,“ odpověděl též velice vážně starý sapér Vodička, „když jsem už&nbsp;jednou řek, že&nbsp;tě&nbsp;nevopustím, tak si&nbsp;pamatuj, že&nbsp;moje slovo platí za&nbsp;sto. Když jdou dva, je&nbsp;to&nbsp;vždycky bezpečnější.“</span></p>
        <p class="chunk" data-nb-ref-number="419" id="chunk419" data-nb-words="95" data-nb-chars="550"><span class="idea" data-nb-ref-number="428" id="idea428" data-nb-words="95" data-nb-chars="550">„Z&nbsp;toho tě, Vodičko, vyvedu. Víš, kde je&nbsp;na&nbsp;Vyšehradě Neklanova ulice? Tam měl dílnu zámečník Voborník. Byl to&nbsp;člověk spravedlivej a&nbsp;jednoho dne, když se&nbsp;vrátil domů z&nbsp;flámu, tak si&nbsp;s&nbsp;sebou přived ještě jednoho flamendra spát. Potom ležel dlouho a&nbsp;dlouho a&nbsp;každej den, když mu&nbsp;jeho žena převazovala ránu na&nbsp;hlavě, tak mu&nbsp;říkala: ‚Vidíš, Toníčku, kdybyste byli nepřišli dva, tak jsem ti&nbsp;jenom zahrála a&nbsp;nehodila ti&nbsp;na&nbsp;hlavu decimálku.‘ A&nbsp;von potom, když už&nbsp;moh mluvit, říkal: ‚Máš pravdu, matko, podruhý až&nbsp;někam pudu, tak s&nbsp;sebou nikoho nepřitáhnu.‘“</span></p>
        <p class="chunk" data-nb-ref-number="420" id="chunk420" data-nb-words="48" data-nb-chars="259"><span class="idea" data-nb-ref-number="429" id="idea429" data-nb-words="48" data-nb-chars="259">„To by&nbsp;tak ještě scházelo,“ rozdurdil se&nbsp;Vodička, „aby nám ještě ten Maďar chtěl hodit něco na&nbsp;hlavu. Já&nbsp;ho&nbsp;chytnu za&nbsp;krk a&nbsp;shodím ho&nbsp;z&nbsp;prvního poschodí dolů po&nbsp;schodech, že&nbsp;poletí jako šrapnel. Na&nbsp;ty&nbsp;kluky maďarský se&nbsp;musí jít vostře. Jakýpak s&nbsp;nimi cavyky.“</span></p>
        <p class="chunk" data-nb-ref-number="421" id="chunk421" data-nb-words="34" data-nb-chars="186"><span class="idea" data-nb-ref-number="430" id="idea430" data-nb-words="34" data-nb-chars="186">„Vodičko, vždyť ty&nbsp;jsi přece tolik nevypil. Já&nbsp;měl vo&nbsp;dvě čtvrtky víc než ty. Rozvaž si&nbsp;jenom to, že&nbsp;nesmíme udělat žádnej skandál. Já&nbsp;jsem za&nbsp;to&nbsp;zodpovědnej. Jedná se&nbsp;přece vo&nbsp;ženskou.“</span></p>
        <p class="chunk" data-nb-ref-number="422" id="chunk422" data-nb-words="55" data-nb-chars="328"><span class="idea" data-nb-ref-number="431" id="idea431" data-nb-words="55" data-nb-chars="328">„Plácnu taky ženskou, Švejku, mně je&nbsp;to&nbsp;jedno, to&nbsp;ještě neznáš starýho Vodičku. Jednou v&nbsp;Záběhlicích na&nbsp;Růžovým ostrově nechtěla se&nbsp;mnou jít jedna taková maškara tančit, že&nbsp;prej mám voteklou hubu. Měl jsem pravda hubu vopuchlou, poněvadž jsem právě přišel z&nbsp;jedný taneční zábavy v&nbsp;Hostivaři, ale považ si&nbsp;tu&nbsp;urážku vod tý&nbsp;běhny.</span></p>
        <p class="chunk" data-nb-ref-number="423" id="chunk423" data-nb-words="89" data-nb-chars="484"><span class="idea" data-nb-ref-number="432" id="idea432" data-nb-words="89" data-nb-chars="484">‚Tak tu&nbsp;máte taky jednu, velectěná slečno,‘ řek jsem, ‚aby vám to&nbsp;nebylo líto.‘ Jak jsem jí&nbsp;tu&nbsp;jednu utrh, povalila celej stůl na&nbsp;zahradě i&nbsp;se sklenicema, za&nbsp;kterým seděla s&nbsp;tatínkem a&nbsp;s&nbsp;maminkou a&nbsp;s&nbsp;dvěma bratry. Ale nebál jsem se&nbsp;celýho Růžovýho ostrova. Byli tam známí z&nbsp;Vršovic a&nbsp;ty mně pomohli. Ztřískali jsme asi pět rodin i&nbsp;s&nbsp;dětma. Muselo to&nbsp;bejt slyšet až&nbsp;do&nbsp;Michle a&nbsp;potom to&nbsp;taky bylo v&nbsp;novinách o&nbsp;tej zahradní zábavě toho dobročinnýho spolku nějakejch rodáků ňákýho města.</span></p>
        <p class="chunk" data-nb-ref-number="424" id="chunk424" data-nb-words="51" data-nb-chars="284"><span class="idea" data-nb-ref-number="433" id="idea433" data-nb-words="51" data-nb-chars="284">A&nbsp;proto jak říkám, jak mně jiní pomohli, tak i&nbsp;já vždycky každýmu kamarádovi pomůžu, když má&nbsp;k&nbsp;něčemu dojít. Za&nbsp;živýho boha se&nbsp;vod tebe nehnu. Ty&nbsp;Maďary neznáš… To&nbsp;mně přece nemůžeš udělat, abys mě&nbsp;vod sebe vodstrkoval, když se&nbsp;vidíme po&nbsp;tolika létech, a&nbsp;ještě za&nbsp;jakejch vokolností.“</span></p>
        <p class="chunk" data-nb-ref-number="425" id="chunk425" data-nb-words="15" data-nb-chars="102"><span class="idea" data-nb-ref-number="434" id="idea434" data-nb-words="15" data-nb-chars="102">„Tak tedy pojď s&nbsp;sebou,“ rozhodl se&nbsp;Švejk, „ale vopatrně jednat, abychom neměli nějaký nepříjemnosti.“</span></p>
        <p class="chunk" data-nb-ref-number="426" id="chunk426" data-nb-words="13" data-nb-chars="83"><span class="idea" data-nb-ref-number="435" id="idea435" data-nb-words="13" data-nb-chars="83">„Nestarej se, kamaráde,“ potichu řekl Vodička, když šli ke&nbsp;schodům, „já ho&nbsp;plácnu…“</span></p>
        <p class="chunk" data-nb-ref-number="427" id="chunk427" data-nb-words="4" data-nb-chars="21"><span class="idea" data-nb-ref-number="436" id="idea436" data-nb-words="4" data-nb-chars="21">A&nbsp;ještě tišeji dodal:</span></p>
        <p class="chunk" data-nb-ref-number="428" id="chunk428" data-nb-words="9" data-nb-chars="53"><span class="idea" data-nb-ref-number="437" id="idea437" data-nb-words="9" data-nb-chars="53">„Uvidíš, že&nbsp;nám nedá ten kluk maďarská žádnou práci.“</span></p>
        <p class="chunk" data-nb-ref-number="429" id="chunk429" data-nb-words="68" data-nb-chars="422"><span class="idea" data-nb-ref-number="438" id="idea438" data-nb-words="68" data-nb-chars="422">A&nbsp;kdyby byl někdo v&nbsp;průjezdě a&nbsp;rozuměl česky, byl by&nbsp;zaslechl již ze&nbsp;schodů hlasitěji pronesené Vodičkovo heslo: „Ty Maďary neznáš…“, heslo, ku&nbsp;kterému on&nbsp;došel v&nbsp;tichém lokále nad řekou Litavou, mezi zahradami slavné Királyhidy, obklopené vrchy, na&nbsp;které budou vojáci vzpomínat vždy s&nbsp;proklínáním při vzpomínkách na&nbsp;ty&nbsp;všechny übunky do&nbsp;světové války i&nbsp;za světové války, na&nbsp;kterých se&nbsp;cvičili teoreticky masakrům a&nbsp;řežím.</span></p>
        <p class="chunk" data-nb-ref-number="430" id="chunk430" data-nb-words="16" data-nb-chars="106"><span class="idea" data-nb-ref-number="439" id="idea439" data-nb-words="16" data-nb-chars="106">Švejk s&nbsp;Vodičkou stáli před dveřmi bytu pana Kákonyiho. Než přitlačil na&nbsp;knoflík zvonku, poznamenal Švejk:</span></p>
        <p class="chunk" data-nb-ref-number="431" id="chunk431" data-nb-words="9" data-nb-chars="63"><span class="idea" data-nb-ref-number="440" id="idea440" data-nb-words="9" data-nb-chars="63">„Slyšel jsi někdy, Vodičko, že&nbsp;vopatrnost je&nbsp;matkou moudrosti?“</span></p>
        <p class="chunk" data-nb-ref-number="432" id="chunk432" data-nb-words="14" data-nb-chars="81"><span class="idea" data-nb-ref-number="441" id="idea441" data-nb-words="14" data-nb-chars="81">„Já se&nbsp;vo&nbsp;to&nbsp;nestarám,“ odpověděl Vodička, „von nesmí mít ani čas votevřít hubu…“</span></p>
        <p class="chunk" data-nb-ref-number="433" id="chunk433" data-nb-words="8" data-nb-chars="41"><span class="idea" data-nb-ref-number="442" id="idea442" data-nb-words="8" data-nb-chars="41">„Já s&nbsp;ním taky nemám co&nbsp;jednat, Vodičko.“</span></p>
        <p class="chunk" data-nb-ref-number="434" id="chunk434" data-nb-words="6" data-nb-chars="38"><span class="idea" data-nb-ref-number="443" id="idea443" data-nb-words="6" data-nb-chars="38">Švejk zazvonil a&nbsp;Vodička řekl hlasitě:</span></p>
        <p class="chunk" data-nb-ref-number="435" id="chunk435" data-nb-words="5" data-nb-chars="29"><span class="idea" data-nb-ref-number="444" id="idea444" data-nb-words="5" data-nb-chars="29">„Ajncvaj, a&nbsp;bude ze&nbsp;schodou.“</span></p>
        <p class="chunk" data-nb-ref-number="436" id="chunk436" data-nb-words="13" data-nb-chars="74"><span class="idea" data-nb-ref-number="445" id="idea445" data-nb-words="13" data-nb-chars="74">Dveře se&nbsp;otevřely, objevila se&nbsp;služka a&nbsp;tázala se&nbsp;maďarsky, čeho si&nbsp;přejí.</span></p>
        <p class="chunk" data-nb-ref-number="437" id="chunk437" data-nb-words="9" data-nb-chars="60"><span class="idea" data-nb-ref-number="446" id="idea446" data-nb-words="9" data-nb-chars="60">„Nem tudom,“ řekl opovržlivě Vodička, „uč se, holka, česky.“</span></p>
        <p class="chunk" data-nb-ref-number="438" id="chunk438" data-nb-words="6" data-nb-chars="41"><span class="idea" data-nb-ref-number="447" id="idea447" data-nb-words="6" data-nb-chars="41">„Verstehen Sie deutsch?“ otázal se&nbsp;Švejk.</span></p>
        <p class="chunk" data-nb-ref-number="439" id="chunk439" data-nb-words="2" data-nb-chars="12"><span class="idea" data-nb-ref-number="448" id="idea448" data-nb-words="2" data-nb-chars="12">„A&nbsp;pischen.“</span></p>
        <p class="chunk" data-nb-ref-number="440" id="chunk440" data-nb-words="22" data-nb-chars="115"><span class="idea" data-nb-ref-number="449" id="idea449" data-nb-words="22" data-nb-chars="115">„Also sagen Sie der Frau, ich will die Frau sprechen, sagen Sie, daß ein Brief ist von einem Herr draußen in&nbsp;Kong.“</span></p>
        <p class="chunk" data-nb-ref-number="441" id="chunk441" data-nb-words="16" data-nb-chars="95"><span class="idea" data-nb-ref-number="450" id="idea450" data-nb-words="16" data-nb-chars="95">„Já se&nbsp;ti&nbsp;divím,“ řekl Vodička, vstupuje za&nbsp;Švejkem do&nbsp;předsíně, „že s&nbsp;takovým smradem mluvíš.“</span></p>
        <p class="chunk" data-nb-ref-number="442" id="chunk442" data-nb-words="11" data-nb-chars="65"><span class="idea" data-nb-ref-number="451" id="idea451" data-nb-words="11" data-nb-chars="65">Stáli v&nbsp;předsíni, zavřeli dveře na&nbsp;chodbu a&nbsp;Švejk jen poznamenal:</span></p>
        <p class="chunk" data-nb-ref-number="443" id="chunk443" data-nb-words="19" data-nb-chars="111"><span class="idea" data-nb-ref-number="452" id="idea452" data-nb-words="19" data-nb-chars="111">„Mají to&nbsp;tady pěkně zařízený, dokonce dva deštníky na&nbsp;věšáku, a&nbsp;ten vobraz toho Pána Krista taky není špatnej.“</span></p>
        <p class="chunk" data-nb-ref-number="444" id="chunk444" data-nb-words="18" data-nb-chars="103"><span class="idea" data-nb-ref-number="453" id="idea453" data-nb-words="18" data-nb-chars="103">Z&nbsp;jednoho pokoje, odkud ozývalo se&nbsp;klepání lžic a&nbsp;zvonění talířů, vyšla opět služka a&nbsp;řekla k&nbsp;Švejkovi:</span></p>
        <p class="chunk" data-nb-ref-number="445" id="chunk445" data-nb-words="16" data-nb-chars="79"><span class="idea" data-nb-ref-number="454" id="idea454" data-nb-words="16" data-nb-chars="79">„Frau ist gesagt, daß sie hat ka’ Zeit, wenn was ist, das mir geben und sagen.“</span></p>
        <p class="chunk" data-nb-ref-number="446" id="chunk446" data-nb-words="11" data-nb-chars="73"><span class="idea" data-nb-ref-number="455" id="idea455" data-nb-words="11" data-nb-chars="73">„Also,“ řekl slavnostně Švejk, „der Frau ein Brief, aber halten Küschen.“</span></p>
        <p class="chunk" data-nb-ref-number="447" id="chunk447" data-nb-words="4" data-nb-chars="32"><span class="idea" data-nb-ref-number="456" id="idea456" data-nb-words="4" data-nb-chars="32">Vytáhl psaní nadporučíka Lukáše.</span></p>
        <p class="chunk" data-nb-ref-number="448" id="chunk448" data-nb-words="12" data-nb-chars="76"><span class="idea" data-nb-ref-number="457" id="idea457" data-nb-words="12" data-nb-chars="76">„Ich,“ řekl, ukazuje prstem na&nbsp;sebe, „Antwort warten hier in&nbsp;die Vorzimmer.“</span></p>
        <p class="chunk" data-nb-ref-number="449" id="chunk449" data-nb-words="47" data-nb-chars="257"><span class="idea" data-nb-ref-number="458" id="idea458" data-nb-words="47" data-nb-chars="257">„Co si&nbsp;nesedneš?“ ptal se&nbsp;Vodička, který již seděl na&nbsp;židli u&nbsp;zdi, „tamhle máš židli. Budeš stát tady jako žebrák. Neponižuj se&nbsp;před tím Maďarem. Uvidíš, že&nbsp;s&nbsp;ním budeme mít tahanici, ale já&nbsp;ho&nbsp;plácnu.&nbsp;– Poslyš,“ řekl po&nbsp;chvíli, „kde jsi se&nbsp;naučil německy?“</span></p>
        <p class="chunk" data-nb-ref-number="450" id="chunk450" data-nb-words="61" data-nb-chars="357"><span class="idea" data-nb-ref-number="459" id="idea459" data-nb-words="61" data-nb-chars="357">„Sám vod sebe,“ odpověděl Švejk. Opět bylo chvíli ticho. Pak bylo slyšet z&nbsp;pokoje, kam odnesla služka psaní, velký křik a&nbsp;hluk. Někdo uhodil něčím těžkým o&nbsp;zem, pak se&nbsp;dalo rozeznat jasně, že&nbsp;tam lítají sklenice a&nbsp;tříští se&nbsp;talíře, do&nbsp;čehož znělo hulákání. „Baszom az&nbsp;anyát, baszom az&nbsp;istenet, baszom a&nbsp;Krisztus Márját, baszom az&nbsp;atyádot, baszom a&nbsp;világot!“</span></p>
        <p class="chunk" data-nb-ref-number="451" id="chunk451" data-nb-words="20" data-nb-chars="127"><span class="idea" data-nb-ref-number="460" id="idea460" data-nb-words="20" data-nb-chars="127">Dveře se&nbsp;rozletěly a&nbsp;do předsíně vběhl pán v&nbsp;nejlepších letech s&nbsp;ubrouskem kolem krku, mávaje před chvilkou odevzdaným dopisem.</span></p>
        <p class="chunk" data-nb-ref-number="452" id="chunk452" data-nb-words="15" data-nb-chars="89"><span class="idea" data-nb-ref-number="461" id="idea461" data-nb-words="15" data-nb-chars="89">Nejblíže dveří seděl starý saperák Vodička a&nbsp;rozčilený pán se&nbsp;také první na&nbsp;něho obrátil.</span></p>
        <p class="chunk" data-nb-ref-number="453" id="chunk453" data-nb-words="14" data-nb-chars="85"><span class="idea" data-nb-ref-number="462" id="idea462" data-nb-words="14" data-nb-chars="85">„Was soll das heißen, wo&nbsp;ist der verfluchte Kerl, welcher dieses Brief gebracht hat?“</span></p>
        <p class="chunk" data-nb-ref-number="454" id="chunk454" data-nb-words="34" data-nb-chars="197"><span class="idea" data-nb-ref-number="463" id="idea463" data-nb-words="34" data-nb-chars="197">„Pomalu,“ řekl Vodička vstávaje, „ty nám zde moc neřvi, abys nevylít, a&nbsp;když chceš vědět, kdo ten dopis přines, tak se&nbsp;zeptej tamhle kamaráda. Ale mluv s&nbsp;ním slušně, nebo budeš za&nbsp;dveřma natotata.“</span></p>
        <p class="chunk" data-nb-ref-number="455" id="chunk455" data-nb-words="24" data-nb-chars="151"><span class="idea" data-nb-ref-number="464" id="idea464" data-nb-words="24" data-nb-chars="151">Nyní bylo na&nbsp;Švejkovi, aby se&nbsp;přesvědčil o&nbsp;bohaté výřečnosti rozčileného pána s&nbsp;ubrouskem kolem krku, který míchal páté přes deváté, že&nbsp;právě obědvali.</span></p>
        <p class="chunk" data-nb-ref-number="456" id="chunk456" data-nb-words="25" data-nb-chars="158"><span class="idea" data-nb-ref-number="465" id="idea465" data-nb-words="25" data-nb-chars="158">„My jsme slyšeli, že&nbsp;obědváte,“ lámanou němčinou souhlasil s&nbsp;ním Švejk, dodávaje česky: „Mohlo nás to&nbsp;taky napadnout, že&nbsp;vás asi zbytečně vytrhnem vod oběda.“</span></p>
        <p class="chunk" data-nb-ref-number="457" id="chunk457" data-nb-words="5" data-nb-chars="33"><span class="idea" data-nb-ref-number="466" id="idea466" data-nb-words="5" data-nb-chars="33">„Neponižuj se,“ ozval se&nbsp;Vodička.</span></p>
        <p class="chunk" data-nb-ref-number="458" id="chunk458" data-nb-words="37" data-nb-chars="217"><span class="idea" data-nb-ref-number="467" id="idea467" data-nb-words="37" data-nb-chars="217">Rozčilený pán, kterému po&nbsp;jeho živé gestikulaci držel ubrousek již jen za&nbsp;jeden cíp, pokračoval dál, že&nbsp;napřed myslel, že&nbsp;se&nbsp;ve&nbsp;psaní jedná o&nbsp;vykázání nějakých místností pro vojsko v&nbsp;tomto domě, který patří jeho paní.</span></p>
        <p class="chunk" data-nb-ref-number="459" id="chunk459" data-nb-words="22" data-nb-chars="115"><span class="idea" data-nb-ref-number="468" id="idea468" data-nb-words="22" data-nb-chars="115">„Sem by&nbsp;se&nbsp;ještě vešlo hodně vojska,“ řekl Švejk, „ale vo&nbsp;to&nbsp;se&nbsp;v&nbsp;tom psaní nejednalo, jak jste se&nbsp;asi přesvědčil.“</span></p>
        <p class="chunk" data-nb-ref-number="460" id="chunk460" data-nb-words="50" data-nb-chars="312"><span class="idea" data-nb-ref-number="469" id="idea469" data-nb-words="50" data-nb-chars="312">Pán se&nbsp;chytil za&nbsp;hlavu, přičemž spustil celou řadu výčitek, že&nbsp;byl taky rezervním lajtnantem, teď že&nbsp;by&nbsp;rád sloužil, ale že&nbsp;má&nbsp;ledvinovou nemoc. Za&nbsp;jeho časů že&nbsp;nebylo tak důstojnictvo rozpustilé, aby rušilo klid domácnosti. Že&nbsp;psaní pošle na&nbsp;velitelství pluku, do&nbsp;ministerstva vojenství, uveřejní je&nbsp;v&nbsp;novinách.</span></p>
        <p class="chunk" data-nb-ref-number="461" id="chunk461" data-nb-words="44" data-nb-chars="274"><span class="idea" data-nb-ref-number="470" id="idea470" data-nb-words="44" data-nb-chars="274">„Pane,“ řekl důstojně Švejk, „to psaní jsem psal já. Ich geschrieben, kein Oberleutnant. Podpis jen tak, falešný, Unterschrift, Name, falsch. Mně se&nbsp;vaše paní velice líbí. Ich liebe Ihre Frau. Já&nbsp;jsem do&nbsp;vaší paní zamilovanej až&nbsp;po&nbsp;uši, jak říkal Vrchlický. Kapitales Frau.“</span></p>
        <p class="chunk" data-nb-ref-number="462" id="chunk462" data-nb-words="63" data-nb-chars="361"><span class="idea" data-nb-ref-number="471" id="idea471" data-nb-words="63" data-nb-chars="361">Rozčilený pán se&nbsp;chtěl vrhnout na&nbsp;Švejka, který stál klidně a&nbsp;spokojeně před ním, ale starý sapér Vodička, sledující každý jeho pohyb, podrazil mu&nbsp;nohu, vytrhl mu&nbsp;psaní z&nbsp;ruky, kterým stále mával, strčil do&nbsp;kapsy, a&nbsp;když se&nbsp;pan Kákonyi vzchopil, chytil ho&nbsp;Vodička, odnesl ke&nbsp;dveřím, otevřel si&nbsp;dveře jednou rukou, a&nbsp;už bylo slyšet, jak na&nbsp;schodech se&nbsp;něco válí.</span></p>
        <p class="chunk" data-nb-ref-number="463" id="chunk463" data-nb-words="13" data-nb-chars="68"><span class="idea" data-nb-ref-number="472" id="idea472" data-nb-words="13" data-nb-chars="68">Šlo to&nbsp;tak rychle jako v&nbsp;pohádkách, když si&nbsp;čert přijde pro člověka.</span></p>
        <p class="chunk" data-nb-ref-number="464" id="chunk464" data-nb-words="27" data-nb-chars="166"><span class="idea" data-nb-ref-number="473" id="idea473" data-nb-words="27" data-nb-chars="166">Po&nbsp;rozčileném pánovi zůstal jen ubrousek. Švejk ho&nbsp;zvedl, zaklepal slušně na&nbsp;dveře pokoje, odkud před pěti minutami vyšel pan Kákonyi a&nbsp;odkud bylo slyšet ženský pláč.</span></p>
        <p class="chunk" data-nb-ref-number="465" id="chunk465" data-nb-words="18" data-nb-chars="108"><span class="idea" data-nb-ref-number="474" id="idea474" data-nb-words="18" data-nb-chars="108">„Přináším vám ubrousek,“ řekl Švejk měkce k&nbsp;paní, která brečela na&nbsp;pohovce, „moh by&nbsp;se&nbsp;pošlapat. Moje úcta.“</span></p>
        <p class="chunk" data-nb-ref-number="466" id="chunk466" data-nb-words="58" data-nb-chars="377"><span class="idea" data-nb-ref-number="475" id="idea475" data-nb-words="58" data-nb-chars="377">Srazil paty dohromady, zasalutoval a&nbsp;vyšel na&nbsp;chodbu. Na&nbsp;scho­dech nebylo znát tak dalece nijakých stop zápasu, zde dle předpokladů Vodičkových odehrávalo se&nbsp;vše úplně lehce. Jedině potom u&nbsp;vrat v&nbsp;průjezdě našel Švejk utržený nákrční límeček. Tam se&nbsp;patrně, když pan Kákonyi zoufale se&nbsp;zachytil domovních vrat, aby nebyl vyvlečen na&nbsp;ulici, odehrával poslední akt této tragédie.</span></p>
        <p class="chunk" data-nb-ref-number="467" id="chunk467" data-nb-words="60" data-nb-chars="372"><span class="idea" data-nb-ref-number="476" id="idea476" data-nb-words="60" data-nb-chars="372">Zato na&nbsp;ulici bylo rušno. Pana Kákonyiho odtáhli do&nbsp;protějšího průjezdu, kde ho&nbsp;polívali vodou, a&nbsp;uprostřed ulice bil se&nbsp;starý sapér Vodička jako lev proti několika honvédům a&nbsp;honvédhusarům, kteří se&nbsp;zastali svého krajana. Oháněl se&nbsp;mistrně bodlem na&nbsp;řemenu jako cepem. A&nbsp;nebyl sám. Jemu po&nbsp;boku bojovalo několik českých vojáků od&nbsp;různých regimentů, kteří právě šli ulicí.</span></p>
        <p class="chunk" data-nb-ref-number="468" id="chunk468" data-nb-words="28" data-nb-chars="159"><span class="idea" data-nb-ref-number="477" id="idea477" data-nb-words="28" data-nb-chars="159">Švejk, jak později tvrdil, ani sám nevěděl, jak se&nbsp;taky do&nbsp;toho dostal, a&nbsp;poněvadž neměl žádné bodlo, jak se&nbsp;mu&nbsp;do&nbsp;rukou dostala hůl nějakého uděšeného diváka.</span></p>
        <p class="chunk" data-nb-ref-number="469" id="chunk469" data-nb-words="17" data-nb-chars="100"><span class="idea" data-nb-ref-number="478" id="idea478" data-nb-words="17" data-nb-chars="100">Trvalo to&nbsp;hezkou chvíli, ale všechno pěkné má&nbsp;taky své konce. Přišel berajtšaft a&nbsp;sebral to&nbsp;všechno.</span></p>
        <p class="chunk" data-nb-ref-number="470" id="chunk470" data-nb-words="14" data-nb-chars="95"><span class="idea" data-nb-ref-number="479" id="idea479" data-nb-words="14" data-nb-chars="95">Švejk šel s&nbsp;holí, která byla komandantem berajtšaftu uznána jako corpus delicti, vedle Vodičky.</span></p>
        <p class="chunk" data-nb-ref-number="471" id="chunk471" data-nb-words="9" data-nb-chars="52"><span class="idea" data-nb-ref-number="480" id="idea480" data-nb-words="9" data-nb-chars="52">Švejk šel spokojeně, maje hůl jako flintu na&nbsp;rameni.</span></p>
        <p class="chunk" data-nb-ref-number="472" id="chunk472" data-nb-words="18" data-nb-chars="118"><span class="idea" data-nb-ref-number="481" id="idea481" data-nb-words="18" data-nb-chars="118">Starý sapér Vodička po&nbsp;celou cestu tvrdošíjně mlčel. Až&nbsp;teprve když vcházeli na&nbsp;hauptvachu, řekl zasmušile k&nbsp;Švejkovi:</span></p>
        <p class="chunk" data-nb-ref-number="473" id="chunk473" data-nb-words="7" data-nb-chars="41"><span class="idea" data-nb-ref-number="482" id="idea482" data-nb-words="7" data-nb-chars="41">„Nepovídal jsem ti&nbsp;to, že&nbsp;Maďary neznáš?“</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./osudy_dobreho_vojaka_svejka_i_ii_027.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-x5EUMx3hhXwlnmb8jNuT80IFyXbfgPpvQLiBBlogboo="></script>
  </body>
</html>