<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>osudy_dobreho_vojaka_svejka_i_ii-24</title>
		<link href="../Styles/osudy_dobr_idstyles.css" rel="stylesheet" type="text/css"/>
	</head>
	<body id="osudy_dobreho_vojaka_svejka_i_ii" xml:lang="cs-CZ">
		<div>
			<p id="toc_marker-4-4" class="MLP-uroven2-kapitola para-style-override-1">4. <br/>Nová utrpení</p>
			<p class="MLP-text-bez1radku para-style-override-1">Plukovník Schröder se zalíbením pozoroval bledý obličej nadporučíka Lukáše, s&#160;velkými kruhy pod očima, který v&#160;rozpacích nedíval se na plukovníka, ale úkradkem, jako by něco studoval, díval se na plán dislokace mužstev ve vojenském táboře, který byl také jedinou ozdobou v&#160;celé kanceláři plukovníka.</p>
			<p class="MLP-text para-style-override-1">Před plukovníkem Schrödrem bylo na stole několik novin s&#160;články zatrženými modrou tužkou, které ještě jednou přelétl plukovník zběžně, a&#160;řekl, dívaje se na nadporučíka Lukáše:</p>
			<p class="MLP-text para-style-override-1">„Vy tedy již o&#160;tom víte, že váš sluha Švejk nalézá se ve vazbě a&#160;bude pravděpodobně dodán k&#160;divizijnímu soudu?“</p>
			<p class="MLP-text para-style-override-1">„Ano, pane plukovníku.“</p>
			<p class="MLP-text para-style-override-1">„Tím ovšem,“ důrazně řekl plukovník, pase se nad bledou tváří nadporučíka Lukáše, „není celá záležitost ukončena. Jest jisté, že místní veřejnost byla pobouřena celým případem vašeho sluhy Švejka, a&#160;ona aféra uvádí se v&#160;souvislosti i&#160;s&#160;vaším jménem, pane nadporučíku. Z&#160;velitelství divize byl nám dodán již jistý materiál. Máme zde některé časopisy, které se zabývaly tímto případem. Můžete mně to přečíst nahlas.“</p>
			<p class="MLP-text para-style-override-1">Podal nadporučíkovi Lukášovi noviny se zatrženými články, který počal číst monotónním hlasem, jako by četl v&#160;čítance pro děti větu ‚Med jest mnohem výživnější a&#160;snadněji stravitelnější než cukr‘:</p>
			<p class="MLP-text para-style-override-1">„Kde je záruka naší budoucnosti?“</p>
			<p class="MLP-text para-style-override-1">„To je v&#160;Pester Lloydu?“ otázal se plukovník.</p>
			<p class="MLP-text para-style-override-1">„Ano, pane plukovníku,“ odpověděl nadporučík Lukáš a&#160;pokračoval ve čtení: „Vedení války vyžaduje součinnost všech vrstev obyvatelstva rakousko-uherského mocnářství. Chceme-li míti pod střechou bezpečí státu, všechny národy musí podporovati se navzájem a&#160;záruka naší budoucnosti je právě v&#160;té spontánní úctě, kterou jeden národ má před druhým. Největší oběti našich čackých vojínů na frontách, kde oni neustále postupují kupředu, nebyly by možny, kdyby týl, ona zásobovací i&#160;politická tepna našich slavných armád, nebyl sjednoceným, kdyby vyskytovaly se v&#160;zádech naší armády živly rozbíjející jednolitost státu a&#160;svou agitací a&#160;zlomyslností podrývaly autoritu státního celku a&#160;zaváděly v&#160;souručenství národů naší říše zmatky. Nemůžeme se v&#160;této dějinné chvíli mlčky dívati na hrstku lidí, kteří by chtěli se pokoušet z&#160;nacionálních místních důvodů rušit sjednocenou práci a&#160;zápas všech národů této říše o&#160;spravedlivé potrestání těch bídáků, kteří na říši naši bez příčiny napadli, aby ji zbavili veškerých kulturních i&#160;civilizačních statků. Nemůžeme mlčky opominout tyto hnusné zjevy výbuchů chorobné duše, která touží jen po rozražení jednomyslnosti v&#160;srdcích národů. Měli jsme již několikrát příležitost upozornit v&#160;našem časopise na ten zjev, jak vojenské úřady jsou nuceny se vší přísností zakročiti proti těm jednotlivcům od českých pluků, kteří nedbajíce slavné tradice plukovní, rozsívají svým nesmyslným řáděním v&#160;našich maďarských městech zlobu proti celému českému národu, který jako celek není ničím vinen a&#160;který vždy pevně stál za zájmy této říše, o&#160;čemž svědčí celá řada vynikajících českých vojevůdců, z&#160;nichž vzpomínáme slavné postavy maršálka Radeckého a&#160;jiných obránců rakousko-uherského mocnářství. Proti těmto světlým zjevům stojí několik darebáků zpustlé české lůzy, kteří použili světové války, aby se dobrovolně přihlásili do vojska a&#160;mohli uvésti zmatek v&#160;jednomyslnost národů monarchie, nezapomínajíce přitom na své nejnižší pudy. Upozornili jsme již jednou na řádění pluku No… v&#160;Debrecíně, jehož výtržnosti byly přetřásány i&#160;odsouzeny peštskou sněmovnou a&#160;jehož plukovní prapor později na frontě byl&#160;– <span class="MLP-znak-kurziva-11b">konfiskováno.</span>&#160;– Kdo má na svědomí ten ohavný hřích?&#160;– <span class="MLP-znak-kurziva-11b">Konfiskováno.</span>&#160;– Kdo hnal české vojáky&#160;– <span class="MLP-znak-kurziva-11b">konfiskováno.</span>&#160;– Co si troufá cizota v&#160;naší maďarské vlasti, o&#160;tom svědčí nejlépe případ v&#160;Királyhidě, maďarské výspě nad Litavou. K&#160;jaké národnosti patřili vojáci z&#160;nedalekého vojenského tábora v&#160;Brucku nad Litavou, kteří přepadli a&#160;ztrýznili tamějšího obchodníka pana Gyulu Kákonyie? Jest rozhodně povinností úřadů vyšetřiti tento zločin a&#160;optati se vojenského velitelství, které jistě již se touto aférou zabývá, jakou úlohu v&#160;tom bezpříkladném štvaní proti příslušníkům Uherského království hraje nadporučík Lukasch, jehož jméno uvádí se po městě ve spojitosti s&#160;událostmi posledních dnů, jak nám bylo sděleno naším místním dopisovatelem, který sebral již bohatý materiál o&#160;celé aféře, která v&#160;dnešní vážné době přímo křičí. Čtenáři Pester Lloydu jistě se zájmem budou sledovati vývin vyšetřování a&#160;neopomeneme je ujistit, že je blíže seznámíme s&#160;touto událostí eminentní důležitosti. Současně však očekáváme úřední zprávu o&#160;királyhidském zločinu, spáchaném na maďarském obyvatelstvu. Že se věcí bude zabývat peštská sněmovna, je nabíledni, aby nakonec se ukázalo jasně, že čeští vojáci, projíždějící Uherským královstvím na front, nesmí považovat zemi koruny svatého Štěpána, jako by ji měli v&#160;pachtu. Jestli pak někteří příslušníci toho národa, který v&#160;Királyhidě tak pěkně reprezentoval souručenství všech národů tohoto mocnářství, ještě dnes nechápou situaci, ať zůstanou hezky zticha, neboť ve válce takové lidi kulka, provaz, kriminál a&#160;bajonet naučí již poslouchat a&#160;podřídit se nejvyšším zájmům naší společné vlasti.“</p>
			<p class="MLP-text para-style-override-1">„Kdo je podepsán pod článkem, pane nadporučíku?“</p>
			<p class="MLP-text para-style-override-1">„Béla Barabás, redaktor a&#160;poslanec, pane plukovníku.“</p>
			<p class="MLP-text para-style-override-1">„To je známá bestie, pane nadporučíku; ale dřív, nežli se to dostalo do ‚Pester Lloydu‘, byl již tento článek uveřejněn v&#160;‚Pesti Hirlap‘. Nyní mně přečtěte úřední překlad z&#160;maďarštiny článku v&#160;šoproňském časopise ‚Sopronyi Napló‘.“</p>
			<p class="MLP-text para-style-override-1">Nadporučík Lukáš četl nahlas článek, ve kterém redaktor dal si neobyčejně záležet na tom, aby uplatnil směs vět:</p>
			<p class="MLP-text para-style-override-1">„příkaz státní moudrosti“, „státní pořádek“, „lidská zvrhlost“, „zašlapaná lidská důstojnost a&#160;cit“, „kanibalské hody“, „zmasakrovaná lidská společnost“, „smečka mameluků“, „za kulisami je poznáte“. A&#160;dál to šlo, jako by Maďaři na vlastní půdě byli nejpronásledovanějším živlem. Jako by byli přišli čeští vojáci, porazili redaktora a&#160;šlapali mu bagančatama po břiše a&#160;ten by řval bolestí a&#160;někdo si to stenografoval.</p>
			<p class="MLP-text para-style-override-1">„O&#160;některých nejdůležitějších věcech,“ pláče Sopronyi Napló, šoproňský deník, „se povážlivě mlčí a&#160;ničeho se nepíše. Každý z&#160;nás ví, co to je český voják v&#160;Uhrách i&#160;na frontě. My všichni víme, jaké věci Češi provádí, co je tu v&#160;činnosti a&#160;jak to u&#160;Čechů vypadá a&#160;kdo to způsobuje. Bdělost úřadů je ovšem upoutána jinými důležitými věcmi, které však musí být v&#160;náležité spojitosti s&#160;dozorem nad celkem, aby se nemohlo stát to, co se stalo v&#160;těchto dnech v&#160;Királyhidě. Včerejší náš článek byl na patnácti místech konfiskován. Proto nezbývá nám nic jiného než prohlásit, že ani dnes nemáme příliš příčiny z&#160;technických důvodů se široce zabývati s&#160;událostmi v&#160;Királyhidě. Námi vyslaný zpravodaj zjistil na místě, že úřady jeví opravdovou horlivost v&#160;celé aféře, vyšetřujíce plnou parou. Zdá se nám jedině podivným, že někteří účastníci celého masakru nalézají se dosud na svobodě. Toto se týká zejména jednoho pána, který se dle doslechu zdržuje doposud beztrestně ve vojenském táboře a&#160;stále ještě nosí odznaky svého papageiregimentu a&#160;jehož jméno bylo též uveřejněno předevčírem v&#160;Pester Lloydu a&#160;Pesti Napló. Jest to známý český šovinista Lükáš, o&#160;jehož řádění bude podána interpelace naším poslancem Gézou Savanyú, který zastupuje okres királyhidský.“</p>
			<p class="MLP-text para-style-override-1">„Stejně líbezně, pane nadporučíku,“ ozval se plukovník Schröder, „píše o&#160;vás též týdeník v&#160;Királyhidě a&#160;potom prešburské listy. To vás ale už nebude zajímat, poněvadž je to na jedno kopyto. Politicky dá se to odůvodnit, poněvadž my Rakušané, ať jsme Němci, nebo Češi, jsme proti Maďarům přece jen ještě hodně… Rozumíte mně, pane nadporučíku. Je v&#160;tom jistá tendence. Spíš by snad vás zajímal článek v&#160;Komárenském večerníku, kde se o&#160;vás tvrdí, že jste se pokoušel znásilnit paní Kákonyiovou přímo v&#160;jídelně při obědě u&#160;přítomnosti jejího manžela, kterého jste ohrožoval šavlí a&#160;nutil ho, aby zacpal ručníkem ústa své manželky, aby nekřičela. To je poslední zpráva o&#160;vás, pane nadporučíku.“</p>
			<p class="MLP-text para-style-override-1">Plukovník se usmál a&#160;pokračoval:</p>
			<p class="MLP-text para-style-override-1">„Úřady nevykonaly svou povinnost. Preventivní cenzura ve zdejších listech nalézá se též v&#160;rukou Maďarů. Dělají si s&#160;námi, co chtí. Náš důstojník není chráněn před urážkami takové civilní maďarské redaktorské svině, a&#160;teprve na základě našeho ostrého vystoupení, respektive telegramu našeho divizijního soudu, učinilo státní návladnictví v&#160;Pešti kroky, aby byla provedena nějaká zatčení ve všech zmíněných redakcích. Nejvíc si to odkašle redaktor Komárenského večerníku, ten na svůj večerník nezapomene do smrti. Mě pověřil divizijní soud, jako vašeho představeného, vyslechnouti vás a&#160;zasílá mně současně celé spisy týkající se vyšetřování. Všechno by bylo dopadlo dobře, kdyby nebylo toho vašeho nešťastného Švejka. Je s&#160;ním nějaký sapér Vodička, u&#160;kterého po rvačce našli, když je přivedli na hauptvachu, váš dopis, který jste poslal paní Kákonyiové. Ten váš Švejk tvrdil při vyšetřování, že prý to není vaše psaní, že psal to sám, a&#160;když mu bylo předloženo a&#160;on usvědčen, aby je opsal a&#160;byl porovnán jeho rukopis, sežral vaše psaní. Z&#160;kanceláře pluku byly potom poslány k&#160;divizijnímu soudu vaše raporty k&#160;porovnání rukopisu Švejkova a&#160;zde máte výsledek.“</p>
			<p class="MLP-text para-style-override-1">Plukovník přelistoval se ve spisech a&#160;ukázal nadporučíkovi Lukášovi na tento pasus: „Obžalovaný Švejk odepřel napsat diktované věty, provázeje to tvrzením, že zapomněl přes noc psát.“</p>
			<p class="MLP-text para-style-override-1">„Vůbec já tomu, pane nadporučíku, nepřikládám žádného významu, co u&#160;divizijního soudu povídá ten váš Švejk nebo ten sapér. Švejk i&#160;sapér tvrdí, že šlo jen o&#160;nějaký malý žertíček, kterému nebylo porozuměno, a&#160;že byli sami přepadeni civilisty a&#160;že se bránili, aby zachránili vojenskou čest. Vyšetřováním bylo zjištěno, že ten váš Švejk je vůbec pěkné kvítko. Tak například na otázku, proč se nepřizná, odpověděl dle protokolu: ‚Já jsem zrovna v&#160;takový situaci, jako se voctnul jednou kvůli nějakejm obrazům Panny Marie sluha akademického malíře Panušky. Ten taky, když se jednalo o&#160;nějaký vobrazy, který měl zpronevěřit, nemoh na to nic jinýho vodpovědět než: Mám blít krev?‘ Přirozeně, že jsem se jménem velitelství pluku o&#160;to postaral, aby byla dána do všech novin jménem divizijního soudu oprava na všechny ty ničemné články zdejších novin. Dnes se to rozešle a&#160;doufám, že jsem učinil vše, abych napravil, co se stalo darebáckým chováním těch žurnalistických maďarských civilních potvor.</p>
			<p class="MLP-text--0-12 para-style-override-1">Myslím, že jsem to dobře stylizoval:</p>
			<p class="MLP-dopis-bez1radku--I para-style-override-1">Divizijní soud čís. N a&#160;velitelství pluku čís. N prohlašuje, že článek uveřejněný ve zdejším časopise o&#160;domnělých výtržnostech mužstva pluku čís. N nezakládá se v&#160;ničem na pravdě a&#160;od první až do poslední řádky vymyšlen a&#160;že vyšetřování zavedené proti oněm časopisům přivodí přísné potrestání viníků.</p>
			<p class="MLP-text--12-0 para-style-override-1">Divizijní soud ve svém přípise na velitelství našeho pluku,“ pokračoval plukovník, „přichází k&#160;tomu mínění, že se vlastně o&#160;nic jiného nejedná než o&#160;soustavné štvaní proti vojenským částem přicházejícím z&#160;Cislajtánie do Translajtánie. A&#160;porovnejte přitom, kolik vojska odešlo na frontu od nás a&#160;kolik od nich. To vám řeknu, že mně je český voják milejší než taková maďarská sběř. Když si vzpomenu, že pod Bělehradem stříleli Maďaři po našem druhém maršbataliónu, který nevěděl, že jsou to Maďaři, kteří po nich střílí, a&#160;počal pálit do deutschmajstrů na pravém křídle, a&#160;deutschmajstři zas si to také spletli a&#160;pustili oheň po bosenském regimentu, který stál vedle! To byla tenkrát situace!</p>
			<p class="MLP-text para-style-override-1">Já byl právě u&#160;štábu brigády na obědě, den předtím museli jsme se odbýt šunkou a&#160;polévkou z&#160;konzerv, a&#160;ten den jsme měli pořádnou polévku ze slepice, filé s&#160;rýží a&#160;buchtičky se šodó, večer předtím jsme pověsili jednoho srbského vinárníka v&#160;městečku a&#160;naši kuchaři našli u&#160;něho ve sklepě třicet let staré víno. Dovedete si představit, jak jsme se všichni těšili na oběd. Polévku jsme snědli a&#160;pouštíme se právě do slepice, když najednou přestřelka, pak střelba, a&#160;naše artilerie, která ani neměla zdání, že to naše části střílejí po sobě, počala pálit po naší linii a&#160;jeden granát padl těsně vedle našeho štábu brigády. Srbové snad mysleli, že u&#160;nás vypukla vzpoura, tak začli ze všech stran do nás řezat a&#160;přepravovat se proti nám přes řeku.</p>
			<p class="MLP-text para-style-override-1">Brigádního generála volají k&#160;telefonu a&#160;divizionér spustil rámus, co je to za hovadinu v&#160;brigádním úseku, že právě dostal rozkaz od štábu armády začít útok na srbské pozice ve 2&#160;hodiny 35&#160;minut v&#160;noci na levém křídle. My že jsme rezerva a&#160;že se ihned má oheň zastavit. Ale kdepak v&#160;takové situaci chtít ‚Feuer einstellen‘. Brigádní telefonní centrála hlásí, že se nikam nemůže dozvonit, jenom že hlásí štáb 75. regimentu, že právě dostali od vedlejší divize rozkaz ‚Ausharren‘, že se nemůže smluvit s&#160;naší divizí, že Srbové obsadili kótu 212, 226 a&#160;327, žádá se o&#160;zaslání jednoho bataliónu jako svaz a&#160;spojení po telefonu s&#160;naší divizí. Přehodíme linku na divizi, ale spojení už bylo přerušeno, poněvadž Srbové se nám dostali mezitím do týla na obou křídlech a&#160;přesekávali náš střed do trojúhelníku, ve kterém zůstalo potom všechno, regimenty, artilerie i&#160;trén s&#160;celou autokolonou, skladiště i&#160;polní nemocnice. Dva dny jsem byl v&#160;sedle a&#160;divizionér padl do zajetí i&#160;s&#160;naším brigádníkem.</p>
			<p class="MLP-text para-style-override-1">A&#160;to všechno zavinili Maďaři tím, že stříleli po našem druhém maršbataliónu. Rozumí se samo sebou, že to sváděli na náš regiment.“</p>
			<p class="MLP-text para-style-override-1">Plukovník si odplivl:</p>
			<p class="MLP-text para-style-override-1">„Sám jste se teď, pane nadporučíku, přesvědčil, jak využitkovali znamenitě vaší příhody v&#160;Királyhidě.“</p>
			<p class="MLP-text para-style-override-1">Nadporučík Lukáš rozpačitě zakašlal.</p>
			<p class="MLP-text para-style-override-1">„Pane nadporučíku,“ obrátil se na něho důvěrně plukovník, „ruku na srdce. Kolikrát jste se vyspal s&#160;paní Kákonyiovou?“</p>
			<p class="MLP-text para-style-override-1">Plukovník Schröder byl dnes ve velmi dobré náladě.</p>
			<p class="MLP-text para-style-override-1">„Neříkejte, pane nadporučíku, že jste teprve začal korespondovat. Já, když jsem byl ve vašich letech, seděl jsem v&#160;Jágru na měřických kursech tři neděle a&#160;měl jste vidět, jak jsem ty celé tři neděle nic jiného nedělal než spal s&#160;Maďarkami. Každý den s&#160;jinou. Mladé, svobodné, starší, vdané, jak to právě přišlo, žehlil jsem tak důkladně, že když jsem se vrátil k&#160;regimentu, sotva jsem pletl nohama. Nejvíc mne strhala paní jednoho advokáta. Ta ukázala, co dovedou Maďarky. Kousla mne přitom do nosu, celou noc mně nedala oka zamhouřit.</p>
			<p class="MLP-text para-style-override-1">Začal korespondovat…,“ důvěrně plácl plukovník nadporučíka na rameno, „známe to. Neříkejte ničeho, já mám svůj úsudek o&#160;celé věci. Zapletl jste se s&#160;ní, její manžel na to přišel, ten váš pitomý Švejk…</p>
			<p class="MLP-text para-style-override-1">Ale víte, pane nadporučíku, ten váš Švejk je přece jen charakter, když to tak proved s&#160;vaším dopisem. Takového člověka je opravdu škoda. Já říkám, že to je výchova. Mně se to velice líbí od toho chlapa. Rozhodně musí být v&#160;tomto ohledu vyšetřování zastaveno. Vás, pane nadporučíku, ostouzeli v&#160;novinách. Vaše přítomnost zde je úplně zbytečnou. Během týdne bude vypravena marška na ruský front. Jste nejstarším důstojníkem u&#160;11.&#160;kumpanie, pojedete s&#160;ní jako kompaniekomandant. Už je všechno zařízeno u&#160;brigády. Řekněte účetnímu feldvéblovi, aby vám našel nějakého jiného sluhu místo toho Švejka.“</p>
			<p class="MLP-text para-style-override-1">Nadporučík Lukáš vděčně pohlédl na plukovníka, který pokračoval:</p>
			<p class="MLP-text para-style-override-1">„Švejka přiděluji k&#160;vám jako kompanieordonanc.“</p>
			<p class="MLP-text para-style-override-1">Plukovník vstal, a&#160;podávaje zbledlému nadporučíkovi ruku, řekl:</p>
			<p class="MLP-text para-style-override-1">„Tím je tedy všechno vyřízeno. Přeji vám mnoho štěstí, abyste se vyznamenal na východním bojišti. A&#160;jestli se snad ještě někdy uvidíme, tak přijďte mezi nás. Ne abyste se nám vyhýbal jako v&#160;Budějovicích…“</p>
			<p class="MLP-text para-style-override-1">Nadporučík Lukáš po celé cestě domů si opakoval:</p>
			<p class="MLP-text para-style-override-1">„Kompaniekomandant, kompanieordonanc.“</p>
			<p class="MLP-text para-style-override-1">A&#160;jasně před ním vyvstávala postava Švejka.</p>
			<p class="MLP-text para-style-override-1">Účetní šikovatel Vaněk, když mu poručil nadporučík Lukáš, aby mu vyhledal nějakého nového sluhu místo Švejka, řekl:</p>
			<p class="MLP-text para-style-override-1">„Já myslel, že jsou, pane obrlajtnant, spokojenej s&#160;tím Švejkem.“</p>
			<p class="MLP-text para-style-override-1">Uslyšev, že Švejka naznačil plukovník ordonancí u&#160;11.&#160;kumpanie, zvolal:</p>
			<p class="MLP-text para-style-override-1">„Pomoz nám pánbůh.“</p>
			<p class="MLP-text-bez1radku--12-0 para-style-override-1">U&#160;divizijního soudu, v&#160;baráku opatřeném mřížemi, vstávali podle předpisu v&#160;sedm hodin ráno a&#160;dávali do pořádku kavalce válející se v&#160;prachu po zemi. Pryčen nebylo. V&#160;jednom přepažení v&#160;dlouhé místnosti skládali podle předpisu deky na slamník, a&#160;kteří byli s&#160;prací hotovi, seděli na lavicích podle stěny a&#160;buď si hledali vši, ti, kteří přišli z&#160;fronty, nebo se bavili vypravováním různých příhod.</p>
			<p class="MLP-text para-style-override-1">Švejk se starým sapérem Vodičkou seděli na lavici u&#160;dveří ještě s&#160;několika vojáky od různých regimentů a&#160;formací.</p>
			<p class="MLP-text para-style-override-1">„Podívejte se, hoši,“ ozval se Vodička, „na tamhletoho kluka maďarskýho u&#160;okna, jak se pacholek modlí, aby to s&#160;ním dobře dopadlo. Neroztrhli byste mu držku od ucha k&#160;uchu?“</p>
			<p class="MLP-text para-style-override-1">„Ale to je hodnej člověk,“ řekl Švejk, „ten je zde proto, poněvadž nechtěl narukovat. Von je proti vojně, vod nějaký sekty, a&#160;je zavřenej proto, že nechce nikoho zabít, von se drží božího přikázání, ale voni mu to boží přikázání vosladějí. Před vojnou žil na Moravě nějakej pan Nemrava, a&#160;ten dokonce nechtěl vzíti ani flintu na rameno, když byl odvedenej, že prej je to proti jeho zásadě, nosit nějaký flinty. Byl za to zavřenej, až byl černej, a&#160;zas ho nanovo vedli k&#160;přísaze. A&#160;von, že přísahat nebude, že je to proti jeho zásadě, a&#160;vydržel to.“</p>
			<p class="MLP-text para-style-override-1">„To byl hloupý člověk,“ řekl starý sapér Vodička, „von moh přísahat, a&#160;přitom se taky na všechno vysrat, i&#160;na celou přísahu.“</p>
			<p class="MLP-text para-style-override-1">„Já už třikrát přísahal,“ oznámil jeden infanterák, „a&#160;třikrát už jsem tady pro dezerci, a&#160;kdybych neměl to lékařský vysvědčení, že jsem před patnácti léty v&#160;choromyslnosti utlouk svou tetu, byl bych snad už potřetí na frontě vodstřelenej. Ale takhle mně moje nebožka teta vždycky pomůže z&#160;nouze a&#160;nakonec se přeci snad z&#160;tý vojny dostanu v&#160;pořádku.“</p>
			<p class="MLP-text para-style-override-1">„A&#160;proč jsi, kamaráde,“ otázal se Švejk, „utloukl svou tetičku?“</p>
			<p class="MLP-text para-style-override-1">„Kvůli čemu se lidi utloukají,“ odpověděl příjemný muž, „každej si to může pomyslit, že kvůli penězům. Měla ta baba pět spořitelních knížek a&#160;zrovna jí poslali úroky, když jsem k&#160;ní přišel celej rozbitej a&#160;votrhanej na návštěvu. Kromě ní jsem neměl jiný duše na tom božím světě. Tak jsem ji šel poprosit, aby se mne ujala, a&#160;vona, mrcha, abych prej šel dělat, že prej takovej mladej, silnej a&#160;zdravej člověk. Slovo dalo slovo a&#160;já jsem ji uhodil jen tak několikrát přes hlavu pohrabáčem a&#160;tak jsem jí zřídil celej ksicht, že jsem nevěděl, je to tetička, nebo to není tetička. Tak jsem tam u&#160;ní seděl na zemi a&#160;pořád si říkám: ‚Je to tetička, nebo to není tetička?‘ A&#160;tak mě našli u&#160;ní sedět druhý den sousedi. Potom jsem byl v&#160;blázinci ve Slupech, a&#160;když nás potom před válkou v&#160;Bohnicích postavili před komisi, byl jsem uznán za vyléčenýho a&#160;hned jsem musel jít dosluhovat na vojnu za ty léta, co jsem promeškal.“</p>
			<p class="MLP-text para-style-override-1">Kolem prošel hubený, vytáhlý voják, utrápeného vzezření, s&#160;koštětem.</p>
			<p class="MLP-text para-style-override-1">„To je jeden učitel od poslední naší maršky,“ představil ho myslivec sedící vedle Švejka, „teď jde si vymect pod sebou. Je to náramně pořádnej člověk. Je tady kvůli jedné básničce, kterou složil.&#160;– Pojď sem, učitelskej,“ zavolal na muže s&#160;koštětem, který přiblížil se vážně k&#160;lavici. „Pověz nám to o&#160;těch vších.“</p>
			<p class="MLP-text--0-12 para-style-override-1">Voják s&#160;koštětem odkašlal a&#160;spustil:</p>
			<p class="MLP-verse--I---0-12 para-style-override-1">„Vše zavšiveno, front se drbe celý,<br/>veš po nás leze veliká.<br/>Pan generál se válí na posteli<br/>a&#160;každej den se převlíká.</p>
			<p class="MLP-verse--I---0-12 para-style-override-1">Vším u&#160;vojska se velmi dobře daří,<br/>i&#160;na šarže už přivyká,<br/> s&#160;vší pruskou už se hbitě páří<br/>ten starý všivák rakouský.“</p>
			<p class="MLP-text para-style-override-1">Ztrápený voják-učitel si přisedl na lavici a&#160;povzdechl:</p>
			<p class="MLP-text para-style-override-1">„To je všechno a&#160;kvůli tomu jsem již počtvrté vyslýchanej u&#160;pana auditora.“</p>
			<p class="MLP-text para-style-override-1">„Vono to skutečně nestojí ani za řeč,“ rozšafně řekl Švejk, „vono jen přijde na to, koho voni u&#160;soudu budou myslet tím starým všivákem rakouským. Ještě dobře, že jste tam dal vo tom páření, to je spletete, že budou z&#160;toho janci. Jen jim vysvětlete, že všivák je sameček od vši a&#160;že na samičku veš může lézt zase jenom sameček všivák. Jinak se z&#160;toho nevymotáte. Nepsal jste to jistě, abyste chtěl někoho urazit, to je jasný. Řekněte jen panu auditorovi, že jste si to psal pro svoje potěšení, a&#160;jako se říká samečkovi od svině kanec, tak se říká všude samečkovi od vši&#160;– všivák.“</p>
			<p class="MLP-text para-style-override-1">Učitel si povzdechl:</p>
			<p class="MLP-text para-style-override-1">„Když ten pan auditor neumí dobře česky. Já už jsem mu to také podobným způsobem vysvětloval, ale on na mne spustil, že sameček od vši se jmenuje česky vešák. ‚Šádný fšivák,‘ povídal pan auditor, ‚vešák. Femininum, sie gebildeter Kerl, ist ten feš, also masculinum ist ta fešak. Wir kennen uns’re Pappenheimer.‘“</p>
			<p class="MLP-text para-style-override-1">„Zkrátka a&#160;dobře,“ řekl Švejk, „je to s&#160;vámi vachrlatý, ale nesmíte ztrácet naději, jako říkal cikán Janeček v&#160;Plzni, že se to ještě může vobrátit k&#160;lepšímu, když mu v&#160;roce 1879 dávali kvůli tý dvojnásobný loupežný vraždě voprátku na krk. A&#160;taky to uhád, poněvadž ho vodvedli v&#160;poslední okamžik vod šibenice, poněvadž ho nemohli pověsit kvůli narozeninám císaře pána, který připadly právě na ten samej den, kdy měl viset. Tak ho voběsili až druhej den, až bylo po narozeninách, a&#160;chlap měl ještě takový štěstí, že třetí den nato dostal milost a&#160;mělo bejt s&#160;ním obnovený líčení, poněvadž všechno ukazovalo na to, že to vlastně udělal jinej Janeček. Tak ho museli vykopat z&#160;trestaneckýho hřbitova a&#160;rehabilitovali ho na plzeňskej katolickej hřbitov, a&#160;potom se teprve přišlo na to, že je evangelík, tak ho převezli na evangelickej hřbitov a&#160;potom…“</p>
			<p class="MLP-text para-style-override-1">„… potom dostaneš pár facek,“ ozval se starý sapér Vodička, „co si ten chlap všechno nevymyslí. Člověk má starosti s&#160;divizijním soudem, a&#160;von chlap mizerná mně včera, když nás vedli k&#160;vejslechu, vykládal, co je to růže z&#160;Jericha.“</p>
			<p class="MLP-text para-style-override-1">„To ale nebyla moje slova, to vykládal sluha malíře Panušky Matěj jedné staré bábě, když se ho ptala, jak vypadá růže z&#160;Jericha. Tak jí povídal: ‚Vemte suchý kravský hovno, dejte ho na talíř, polejte vodou a&#160;vono se vám krásně zazelená, a&#160;to je růže z&#160;Jericha,‘“ bránil se Švejk, „já jsem si tu blbost nevymyslil a&#160;přeci jsme si vo něčem museli povídat, když jdeme k&#160;vejslechu. Já jsem tě chtěl, Vodičko, jen potěšit…“</p>
			<p class="MLP-text para-style-override-1">„Ty někoho potěšíš,“ odplivl si opovržlivě Vodička, „člověk má tu plnou hlavu starostí, aby se dostal z&#160;tý šlamastiky a&#160;vyšel ven, aby si to s&#160;těma klukama maďarskejma vyrovnal, a&#160;von chce člověka potěšit s&#160;nějakým kravským hovnem.</p>
			<p class="MLP-text para-style-override-1">A&#160;jak to můžu splatit těm maďarskejm klukům, když sedím zavřenej, a&#160;ještě ke všemu se člověk musí přetvařovat a&#160;vykládat auditorovi, že nemá proti Maďarům žádnou zášť. To je, panečku, psí život. Ale až já jednou takovýho kluka dostanu do pazourů, tak ho uškrtím jako štěně, já jim dám ‚Isten, áldd meg a magyart‘, já se s&#160;nima porovnám, vo mně se ještě bude mluvit.“</p>
			<p class="MLP-text para-style-override-1">„Nemějme žádnej vo nic starost,“ řekl Švejk, „všechno se urovná, hlavní věcí je vždycky u&#160;soudu mluvit nepravdu. Kerej člověk se dá vomámit, aby se přiznal, ten je vždycky ztracenej. Z&#160;toho nikdy nic pořádnýho nebude. Když jsem jednou pracoval v&#160;Mor. Ostravě, tak tam byl takovejhle případ: Jeden horník ztřískal tam inženýra mezi čtyřma vočima, takže to nikdo neviděl. A&#160;advokát, kerej ho hájil, pořád mu říkal, aby zapíral, že se mu nemůže nic stát, ale předseda senátu mu pořád klad na srdce, že přiznání je polehčující okolností, ale ten ved neustále svou, že se přiznat nemůže, tak byl osvobozenej, poněvadž dokázal svoje alibi. V&#160;ten samej den byl v&#160;Brně…“</p>
			<p class="MLP-text para-style-override-1">„Ježišmarjá,“ rozčilil se Vodička, „já už to nevydržím. Proč tohle všechno povídá, to nepochopuju. To byl včera s&#160;náma u&#160;vejslechu zrovna takovej člověk. Když se ho auditor ptal, čím je v&#160;civilu, tak říkal: ‚Dejmám u&#160;Kříže.‘ A&#160;trvalo to přes půl hodiny, než auditorovi vysvětlil, že tahá měch u&#160;kováře Kříže, a&#160;když se ho potom zeptali: ‚Vy jste tedy v&#160;civilu pomocnej dělník,‘ tak jim odpověděl: ‚Kdepak ponocnej, ten je Franta Hybšů.‘“</p>
			<p class="MLP-text para-style-override-1">Na chodbě se ozvaly kroky a&#160;volání stráže: „Zuwachs“.</p>
			<p class="MLP-text para-style-override-1">„Zas nás bude víc,“ radostně řekl Švejk, „snad si schovali nějaké to báčko.“</p>
			<p class="MLP-text para-style-override-1">Dveře se otevřely a&#160;dovnitř všoupli jednoročního dobrovolníka, který seděl se Švejkem v&#160;Budějovicích v&#160;arestě a&#160;byl předurčen ke kuchyni nějaké maršové roty.</p>
			<p class="MLP-text para-style-override-1">„Pochválen Pán Ježíš Kristus,“ řekl vstupuje, načež Švejk za všechny odpověděl:</p>
			<p class="MLP-text para-style-override-1">„Až na věky, amen.“</p>
			<p class="MLP-text para-style-override-1">Jednoroční dobrovolník spokojeně podíval se na Švejka, položil na zem deku, kterou s&#160;sebou přinesl, a&#160;posadil se na lavici k&#160;české kolonii, roztočil si kamaše a&#160;vyňal uměle v&#160;záhybech stočené cigarety, které rozdal, pak vytáhl z&#160;boty kousek třecí plochy od krabičky zápalek a&#160;několik sirek uměle rozřezaných v&#160;půli hlavičky.</p>
			<p class="MLP-text para-style-override-1">Rozškrtl, opatrně zapálil si cigaretu, dal všem připálit a&#160;lhostejně řekl:</p>
			<p class="MLP-text para-style-override-1">„Já jsem obžalovanej pro vzpouru.“</p>
			<p class="MLP-text para-style-override-1">„To nic není,“ chlácholivě ozval se Švejk, „to je legrace.“</p>
			<p class="MLP-text para-style-override-1">„To se rozumí,“ řekl jednoroční dobrovolník, „jestli takovým způsobem to chceme vyhrát, pomocí různých soudů. Když se chtějí se mnou mermomocí soudit, ať se soudí. Celkem vzato, jeden proces nic nemění na celé situaci.“</p>
			<p class="MLP-text para-style-override-1">„A&#160;jak jsi se vzbouřil?“ otázal se sapér Vodička, dívaje se sympaticky na jednoročního dobrovolníka.</p>
			<p class="MLP-text para-style-override-1">„Nechtěl jsem pucovat hajzly na hauptvaše,“ odpověděl, „tak mě vedli až k&#160;obrštovi. A&#160;to je pěkná svině. Začal na mne křičet, že prý jsem zavřen na základě regimentsraportu a&#160;že jsem obyčejný arestant, že se vůbec diví, že mne země nosí a&#160;nepřestane se točit nad tou hanbou, že v&#160;armádě se vyskytl člověk s&#160;právem jednoročního dobrovolníka, majícího nárok na důstojnickou hodnost, který však svým chováním může vzbudit jedině hnus a&#160;opovržení u&#160;svých představených. Odpověděl jsem, že rotace zeměkoule nemůže být přerušena objevením se na ní takového jednoročního dobrovolníka, jako jsem já, že zákony přírodní jsou silnější než štráfky jednoročních dobrovolníků a&#160;že bych si přál vědět, kdo mne může přinutit, abych pucoval nějakej hajzl, který jsem nepodělal, ačkoliv i&#160;na to bych měl právo po té svinské kuchyni u&#160;regimentu, po tom shnilém zelí a&#160;močeném skopovém mase. Potom jsem ještě obrstovi řekl, že je též jeho názor, proč mne zem nosí, trochu podivný, poněvadž kvůli mně přece nevypukne zemětřesení. Pan obrst po celou mou řeč nic nedělal, než cvakal zuby jako kobyla, když ji studí zmrzlá řepa na jazyk, a&#160;potom na mne zařval:</p>
			<p class="MLP-text para-style-override-1">‚Tak budete pucovat hajzl, nebo nebudete?‘</p>
			<p class="MLP-text para-style-override-1">‚Poslušně hlásím, že žádného hajzlu pucovati nebudu.‘</p>
			<p class="MLP-text para-style-override-1">‚Vy budete pucovat, Sie Einjähriger.‘</p>
			<p class="MLP-text para-style-override-1">‚Poslušně hlásím, že nebudu.‘</p>
			<p class="MLP-text para-style-override-1">‚Krucityrkn, vy budete pucovat, ne jeden, ale sto hajzlů!‘</p>
			<p class="MLP-text para-style-override-1">‚Poslušně hlásím, že nebudu pucovat ani sto, ani jeden hajzl!‘</p>
			<p class="MLP-text para-style-override-1">A&#160;tak to šlo pořád: ‚Budete pucovat?‘&#160;– ‚Nebudu pucovat.‘ Hajzly lítaly sem a&#160;tam, jako by to bylo nějaké dětské říkadlo od Pavly Moudré. Obršt běhal po kanceláři jako pominutý, nakonec si sedl a&#160;řekl:</p>
			<p class="MLP-text para-style-override-1">‚Rozvažte si to dobře, já vás předám divizijnímu soudu pro vzpouru. Nemyslete si, že budete první jednoroční dobrovolník, který byl za této války zastřelen. V&#160;Srbsku jsme pověsili dva jednoroční dobrovolníky od 10.&#160;kumpanie a&#160;jednoho od 9. jsme zastřelili jako jehně. A&#160;proč? Pro jejich paličatost. Ty dva, kteří byli pověšeni, zdráhali se propíchnout ženu a&#160;chlapce jednoho čúžáka pod Šabacem a&#160;jednoročák od 9.&#160;kumpačky byl zastřelen, poněvadž nechtěl jít kupředu a&#160;vymlouval se, že má oteklé nohy a&#160;že je platfus. Tak budete pucovat hajzl, nebo nebudete?‘</p>
			<p class="MLP-text para-style-override-1">‚Poslušně hlásím, že nebudu.‘</p>
			<p class="MLP-text para-style-override-1">Obršt se na mne podíval a&#160;řekl:</p>
			<p class="MLP-text para-style-override-1">‚Poslyšte, nejste vy slavjanofil?‘</p>
			<p class="MLP-text para-style-override-1">‚Poslušně hlásím, že nejsem.‘</p>
			<p class="MLP-text para-style-override-1">Potom mne odvedli a&#160;oznámili mně, že jsem žalován pro vzpouru.“</p>
			<p class="MLP-text para-style-override-1">„Nejlepší uděláš,“ řekl Švejk, „když se budeš teď vydávat za blba. Když jsem seděl na garnizóně, tak tam s&#160;námi byl takovej chytrej člověk vzdělanej, profesor na obchodní škole. Ten dezertýroval z&#160;bojiště a&#160;měl bejt s&#160;ním náramně slavnej proces, aby byl pro postrach odsouzenej a&#160;oběšenej, a&#160;ten se z&#160;toho náramně jednoduše vyvlík. Začal dělat dědičně zatíženýho, a&#160;když ho štábní lékař prohlížel, tak prohlásil, že von nedezertýroval, že už vod mládí rád cestuje, že má vždycky touhu někam daleko zmizet. Že jednou se probudil v&#160;Hamburku a&#160;podruhý zas v&#160;Londýně, a&#160;že nevěděl, jak se tam dostal.</p>
			<p class="MLP-text para-style-override-1">Otec že byl alkoholik a&#160;zemřel sebevraždou před jeho narozením, matka že byla prostitutkou a&#160;opíjela se a&#160;zemřela na delirium. Mladší sestra že se utopila, starší že se vrhla pod vlak, bratr že skočil z&#160;železničního mostu na Vyšehradě, dědeček že zavraždil svou ženu a&#160;polil se petrolejem a&#160;zapálil se, druhá babička že se toulala s&#160;cikány a&#160;otrávila se ve vězení sirkami, jeden bratranec že byl několikrát souzen pro žhářství a&#160;podřezal si v&#160;Kartouzích žíly na krku kouskem skla, sestřenice z&#160;otcovy strany že se vrhla ve Vídni z&#160;šestýho patra, von sám že je strašně zanedbanýho vychování a&#160;do deseti let že neuměl mluvit, poněvadž ve věku šesti měsíců, když ho převazovali na stole a&#160;někam vodběhli, kočka ho stáhla ze stolu a&#160;pádem že se uhodil do hlavy. Mívá též občasné silné bolení hlavy a&#160;v&#160;takových okamžicích že neví, co dělá, a&#160;v&#160;takovým stavu že taky vodešel z&#160;fronty do Prahy, a&#160;teprve když ho zatkla u&#160;Fleků vojenská policie, že přišel k&#160;sobě.</p>
			<p class="MLP-text para-style-override-1">Panečku, měli jste vidět, jak ho ještě rádi pustili z&#160;vojny, a&#160;asi pět maníků, kteří seděli s&#160;ním v&#160;cimře, všichni si to pro všechen případ napsali na papírek asi takhle:</p>
			<p class="MLP-text--I---12-0 para-style-override-1">Otec alkoholik. Matka prostitutka.</p>
			<p class="MLP-text--I para-style-override-1">I. sestra (utopila)</p>
			<p class="MLP-text--I para-style-override-1">II. sestra (vlak)</p>
			<p class="MLP-text--I para-style-override-1">Bratr (z mostu)</p>
			<p class="MLP-text--I para-style-override-1">Dědeček † ženu, petrolej, zapálil.</p>
			<p class="MLP-text--I---0-12 para-style-override-1">II. babička (cikáni, sirky) † atd.</p>
			<p class="MLP-text para-style-override-1">A&#160;jeden, když to začal taky přednášet štábnímu lékařovi, už se nedostal ani přes bratrance a&#160;štábní lékař, poněvadž už to byl třetí případ, mu řekl: ‚Ty chlape, a&#160;tvoje sestřenice z&#160;otcovy strany se vrhla ve Vídni z&#160;šestýho patra, ty jseš strašně zanedbaného vychování, a&#160;tak tě spraví korekce.‘ Tak ho odvedli do korekce, svázali do kozelce, a&#160;hned ho přešlo strašně zanedbaný vychování, i&#160;otec alkoholik, i&#160;matka prostitutka a&#160;raději se přihlásil dobrovolně na front.“</p>
			<p class="MLP-text para-style-override-1">„Dnes,“ řekl jednoroční dobrovolník, „už na vojně nikdo nevěří v&#160;dědičné zatížení, poněvadž by to dopadlo tak, že by museli všechny jenerální štáby zavřít do blázince.“</p>
			<p class="MLP-text para-style-override-1">V&#160;okovaných dveřích zarachotil klíč a&#160;vstoupil profous:</p>
			<p class="MLP-text para-style-override-1">„Infanterist Švejk a&#160;sapér Vodička k&#160;panu auditorovi.“</p>
			<p class="MLP-text para-style-override-1">Zvedli se a&#160;Vodička řekl k&#160;Švejkovi:</p>
			<p class="MLP-text para-style-override-1">„Vidíš je, lotry, každej den vejslech, a&#160;pořád žádnej vejsledek. Kdyby už nás radši, himlhergot, vodsoudili a&#160;netahali se s&#160;náma. Takhle se celý boží den válíme a&#160;těch maďarskejch kluků běhá vokolo…“</p>
			<p class="MLP-text para-style-override-1">Pokračujíce na cestě k&#160;výslechu do kanceláří divizijního soudu, které byly umístěny na druhé straně v&#160;jiném baráku, sapér Vodička uvažoval se Švejkem, kdy vlastně přijdou před řádný soud.</p>
			<p class="MLP-text para-style-override-1">„Pořád jenom samej vejslech,“ dopaloval se Vodička, „a&#160;kdyby z&#160;toho něco alespoň vylezlo. Spotřebujou haldy papíru a&#160;člověk ani ten soud neuvidí. Shnije za mřížema. Řekni upřímně, je ta supa k&#160;žrádlu? A&#160;to zelí se zmrzlejma bramborama? Krucifix, takovou blbou světovou vojnu jsem ještě nikdy nežral. Já jsem si to představoval docela jinak.“</p>
			<p class="MLP-text para-style-override-1">„Já jsem zas docela spokojenej,“ řekl Švejk, „to ještě před lety, když jsem sloužil aktivně, tak náš supák Solpera říkal, že na vojně musí bejt si každej vědom svejch povinností, a&#160;dal ti přitom takovou přes hubu, žes na to nikdy nezapomněl. Nebo nebožtík obrlajtnant Kvajser, když přišel prohlížet kvéry, tak vždycky nám přednášel, že každej voják má jevit největší duševní votrlost, poněvadž vojáci jsou jenom dobytek, kerej stát krmí, dá jim nažrat, napít kafe, tabák do fajfky a&#160;za to musí tahat jako volové.“</p>
			<p class="MLP-text para-style-override-1">Sapér Vodička se zamyslil a&#160;po chvíli se ozval:</p>
			<p class="MLP-text para-style-override-1">„Až tam budeš, Švejku, u&#160;toho auditora, tak se nespleť, a&#160;co jsi předešle při výslechu mluvil, tak to vopakuj, ať nejsem v&#160;nějaký bryndě. Tedy hlavně, že jsi viděl, že mě napadli ty kluci maďarští. Přece jsme to všechno podnikli na společnej účet.“</p>
			<p class="MLP-text para-style-override-1">„Nic se neboj, Vodičko,“ konejšil ho Švejk, „jen klid, žádný rozčilování, copak je to něco, bejt před nějakým takovým divizijním soudem. Tos měl vidět, jak před lety se takový vojenský soud vodbejval zkrátka. Sloužil ti u&#160;nás v&#160;aktivu učitel Herál a&#160;ten nám jednou na kavalci vykládal, když jsme všichni v&#160;cimře dostali kasárníka, že je v&#160;pražským muzeu jedna kniha zápisů takovýho vojenskýho soudu za Marie Terezie. Každej regiment měl svýho kata, který popravoval vojáky svýho regimentu, kus po kusu, za jeden tereziánskej tolar. A&#160;ten kat podle těch zápisů vydělal si někerej den až pět tolarů.&#160;– To se rozumí,“ dodal Švejk rozvážně, „tenkrát byly silný regimenty a&#160;pořád je po vesnicích doplňovali.“</p>
			<p class="MLP-text para-style-override-1">„Když jsem byl v&#160;Srbsku,“ řekl Vodička, „tak u&#160;naší brigády věšeli, kteří se přihlásili, čúžáky za cigarety. Kerej voják pověsil chlapa, ten dostal deset športek, za ženskou a&#160;za dítě pět. Potom začlo intendantstvo spořit a&#160;vodstřelovalo se to hromadně. Se mnou sloužil jeden cikán a&#160;vo tom jsme to dlouho nevěděli. Bylo nám to jenom nápadný, že ho vždycky na noc někam volali do kanceláře. To jsme stáli na Drině. A&#160;jednou v&#160;noci, když byl pryč, tak někomu napadlo šťourat se v&#160;jeho věcech, a&#160;pacholek měl v&#160;ruksaku celý tři krabičky po stovce športek. Potom se vrátil k&#160;ránu do naší stodoly a&#160;my jsme s&#160;ním udělali krátkej soud. Povalili jsme ho a&#160;nějakej Běloun ho uškrtil řemenem. Měl ten pacholek tuhej život jako kočka.“</p>
			<p class="MLP-text para-style-override-1">Starý sapér Vodička si odplivl:</p>
			<p class="MLP-text para-style-override-1">„Ne a&#160;ne ho uškrtit, už se nám podělal, voči mu vylezly, a&#160;pořád ještě byl živej jako nedoříznutej kohout. Tak ho trhli jako kočku. Dva za hlavu, dva za nohy a&#160;zakroutili mu vaz. Potom jsme na něho navlíkli jeho ruksak i&#160;s&#160;cigaretama a&#160;hodili ho pěkně do Driny. Kdopak by takový cigarety kouřil. Ráno byla po něm sháňka.“</p>
			<p class="MLP-text para-style-override-1">„To jste měli hlásit, že dezertýroval,“ rozšafně podotkl Švejk, „že už se na to připravoval a&#160;že každej den říkal, že se ztratí.“</p>
			<p class="MLP-text para-style-override-1">„Ale kdo by na takový věci myslel,“ odpověděl Vodička, „my jsme svý udělali a&#160;vo věci ostatní jsme neměli žádnou starost. Tam to bylo úplně lehký. Každej den někdo zmizel, a&#160;ani už to z&#160;Driny nelovili. Plaval tam nadmutej čúžák vedle našeho rozflákanýho landveráka hezky po Drině do Dunaje. Někteří nezkušení, když to viděli ponejprv, tak dostali malinkou horečku.“</p>
			<p class="MLP-text para-style-override-1">„Těm měli dát chinin,“ řekl Švejk.</p>
			<p class="MLP-text para-style-override-1">Vstoupili právě do baráku s&#160;kancelářemi divizijního soudu a&#160;patrola je ihned odvedla do kanceláře číslo 8, kde za dlouhým stolem s&#160;haldami spisů seděl auditor Ruller.</p>
			<p class="MLP-text para-style-override-1">Před ním ležel nějaký díl zákoníku, na kterém stála nedopitá sklenice čaje. Po pravé straně na stole stál krucifix z&#160;napodobené slonoviny, se zaprášeným Kristem, který se zoufale díval na podstavec svého kříže, na kterém byl popel a&#160;oharky z&#160;cigaret.</p>
			<p class="MLP-text para-style-override-1">Auditor Ruller oklepával si právě k&#160;nové lítosti ukřižovaného boha novou cigaretu o&#160;podstavec krucifixu a&#160;druhou rukou nadzvedal sklenici s&#160;čajem, která se přilepila na zákoník.</p>
			<p class="MLP-text para-style-override-1">Vyprostiv sklenici z&#160;objetí zákoníku, listoval se dál v&#160;knize vypůjčené z&#160;důstojnického kasina.</p>
			<p class="MLP-text para-style-override-1">Byla to kniha Fr. S. Krause s&#160;mnohoslibným názvem „Forschungen zur Entwicklungsgeschichte der geschlechtlichen Moral“.</p>
			<p class="MLP-text para-style-override-1">Zadíval se na reprodukci naivních kreseb mužského i&#160;ženského pohlavního ústroje s&#160;přiléhajícími verši, které objevil učenec Fr.&#160;S.&#160;Krause na záchodcích berlínského Západního nádraží, takže neobrátil pozornost na ty, kteří vstoupili.</p>
			<p class="MLP-text para-style-override-1">Vytrhl se z&#160;pozorování reprodukcí teprve zakašláním Vodičky.</p>
			<p class="MLP-text para-style-override-1">„Was geht los?“ otázal se, listuje dál a&#160;hledaje pokračování naivních kresbiček, skic a&#160;náčrtů.</p>
			<p class="MLP-text para-style-override-1">„Poslušně hlásím, pane auditor,“ odpověděl Švejk, „kamarád Vodička se nastyd a&#160;teď kašle.“</p>
			<p class="MLP-text para-style-override-1">Auditor Ruller teprve teď se podíval na Švejka a&#160;na Vodičku.</p>
			<p class="MLP-text para-style-override-1">Snažil se dodati své tváři přísného výrazu.</p>
			<p class="MLP-text para-style-override-1">„Konečně že lezete, chlapi,“ řekl, šťouraje se v&#160;haldě spisů na stole, „dal jsem vás předvolat na devátou hodinu a&#160;teď je pomalu jedenáct.</p>
			<p class="MLP-text para-style-override-1">Jak to stojíš, ty vole?“ otázal se Vodičky, který si dovolil udělat pohov. „Až řeknu rút, tak si můžeš dělat s&#160;haksnama, co chceš.“</p>
			<p class="MLP-text para-style-override-1">„Poslušně hlásím, pane auditor,“ ozval se Švejk, „že von má revma.“</p>
			<p class="MLP-text para-style-override-1">„Ty drž radši hubu,“ řekl auditor Ruller, „až se tě na něco zeptám, tak teprv budeš odpovídat. Třikrát jsi byl u&#160;mne u&#160;výslechu a&#160;lezlo to z&#160;tebe jako z&#160;chlupatý deky. Tak najdu to, nebo nenajdu? Mám já s&#160;vámi, vy chlapi mizerní, práci. Ale ono se vám to nevyplatí, obtěžovat zbytečně soud.</p>
			<p class="MLP-text para-style-override-1">Tak se podívejte, parchanti,“ řekl, když vytáhl z&#160;haldy aktů obsáhlý spis s&#160;nápisem Schwejk&#160;&amp;&#160;Woditschka. „Nemyslete si, že se budete u&#160;divisionsgerichtu válet dál kvůli nějaké hloupé rvačce a&#160;vyhnete se na nějaký čas frontě. Kvůli vám jsem musel telefonovat až s&#160;armádním gerichtem, vy hňupi.“</p>
			<p class="MLP-text para-style-override-1">Vzdychl si.</p>
			<p class="MLP-text para-style-override-1">„Netvař se tak vážně, Švejku, ono ti to na frontě přejde, prát se s&#160;nějakými honvédy,“ pokračoval, „líčení se s&#160;vámi oběma zastavuje a&#160;každý z&#160;vás jde k&#160;své části, kde budete potrestáni u&#160;raportu, a&#160;pak půjdete s&#160;marškou na frontu. Jestli vás ještě jednou dostanu do ruky, vy holomci, tak s&#160;vámi zatočím, že budete na to koukat. Zde máte propouštěcí blanket a&#160;chovejte se řádně. Odveďte je do čísla 2.“</p>
			<p class="MLP-text para-style-override-1">„Poslušně hlásím, pane auditor,“ řekl Švejk, „že si vaše slova vezmeme oba k&#160;srdci a&#160;že vám mockrát děkujeme za vaši dobrotu. Kdyby to bylo v&#160;civilu, tak bych si dovolil říct, že jste zlatej člověk. A&#160;zároveň vás musíme voba mockrát prosit za vodpuštění, že jste se s&#160;námi tolik musel abgébovat. My si toho vopravdu nezasloužíme.“</p>
			<p class="MLP-text para-style-override-1">„Tak už táhněte ke všem čertům,“ rozkřikl se auditor na Švejka, „nebýt toho, že se za vás oba přimluvil pan obrst Schröder, tak nevím, jak by to s&#160;váma bylo dopadlo.“</p>
			<p class="MLP-text para-style-override-1">Vodička cítil se teprve starým Vodičkou až na chodbě, když šli s&#160;patrolou do kanceláře číslo 2.</p>
			<p class="MLP-text para-style-override-1">Voják, který je vedl, bál se, že přijde pozdě na oběd, a&#160;proto se vyjádřil:</p>
			<p class="MLP-text para-style-override-1">„Tak to trochu natáhněte, hoši, táhnete se jako vši.“</p>
			<p class="MLP-text para-style-override-1">Tu Vodička prohlásil, aby si moc neroztahoval kušnu a&#160;že může mluvit o&#160;štěstí, že je Čech. Kdyby byl Maďar, že by ho roztrhl jako slanečka.</p>
			<p class="MLP-text para-style-override-1">Poněvadž v&#160;kanceláři šli si vojenští písaři pro mináž, byl nucen voják, který je vedl, přivést je prozatím nazpátek do vězení divizijního soudu, což se neobešlo bez proklínání z&#160;jeho strany, které adresoval na nenáviděnou rasu vojenských písařů.</p>
			<p class="MLP-text para-style-override-1">„Kamarádi mně zas seberou všechno mastný ze supy,“ zahořekoval tragicky, „a&#160;místo masa nechají mně šlachu. Včera jsem eskortoval taky dva do lágru a&#160;někdo mně sežral půl veky, kterou pro mne vyfasovali.“</p>
			<p class="MLP-text para-style-override-1">„Vy holt tady u&#160;divizijního soudu nemyslíte než na žrádlo,“ řekl Vodička, který již úplně okřál.</p>
			<p class="MLP-text para-style-override-1">Když jednoročnímu dobrovolníkovi oznámili, jak to s&#160;nimi dopadlo, zvolal:</p>
			<p class="MLP-text para-style-override-1">„Tedy marška, přátelé! Je to jako v&#160;časopise českých turistů: ‚Dobrý vítr!‘ Přípravné práce na cestu jsou již hotovy, vše slavnou vojenskou správou obstaráno a&#160;vykonáno. I&#160;vy jste objednáni připojiti se k&#160;výletu do Haliče. Nastupte cestu s&#160;myslí veselou a&#160;lehkým, radostným srdcem. Chovejte neobyčejnou lásku pro ty krajiny, kde budou vám představovat zákopy. Je to tam krásné a&#160;nanejvýš zajímavé. Budete se v&#160;dálné cizině cítiti jako doma, jako v&#160;příbuzném kraji, ba skoro jako v&#160;milé domovině. S&#160;city povznesenými nastoupíte pouť do krajin, o&#160;kterých již starý Humboldt pravil: ‚V&#160;celém světě neviděl jsem něco velkolepějšího nad tu blbou Halič.‘ Hojné a&#160;vzácné zkušenosti, jichž nabyla naše slavná armáda na ústupu z&#160;Haliče při prvé cestě, budou našim novým válečným výpravám jistě vítaným vodítkem při sestavování programu druhé cesty. Jen pořád rovně za nosem do Ruska a&#160;z&#160;radosti vypalte do vzduchu všechny patrony.“</p>
			<p class="MLP-text para-style-override-1">Před odchodem Švejka a&#160;Vodičky po obědě do kanceláře přistoupil k&#160;nim nešťastný učitel, který složil báseň o&#160;vších, a&#160;řekl tajemně, odváděje oba stranou:</p>
			<p class="MLP-text para-style-override-1">„Nezapomeňte, až budete na ruské straně, říct hned k&#160;Rusům: ‚Zdrávstvujtě, ruskije braťja, my braťja Čechi, my nět Avstrijci.‘“</p>
			<p class="MLP-text para-style-override-1">Když vycházeli z&#160;baráku, tu Vodička, chtěje manifestačně vyjádřit svou nenávist k&#160;Maďarům a&#160;to, že ho nezdolala a&#160;nezviklala vazba v&#160;jeho přesvědčení, šlápl Maďarovi, který nechtěl sloužit na vojně, na nohu a&#160;zařval na něho:</p>
			<p class="MLP-text para-style-override-1">„Vobuj se, pahejle!“</p>
			<p class="MLP-text para-style-override-1">„Měl mně něco říct,“ s&#160;nelibostí prohlásil potom sapér Vodička k&#160;Švejkovi, „měl se ozvat, tak bych mu jeho maďarskej šmakovák roztrh vod ucha k&#160;uchu. A&#160;von, kluk blbá, mlčí a&#160;dá si šlapat po botech. Hergot, Švejku, já mám takovej vztek, že nejsem vodsouzenej. Dyť to vypadá, jako kdyby se nám vysmívali, že to s&#160;těma Maďarama nestojí ani za řeč. A&#160;přece jsme se bili jako lvi. To jsi zkazil ty, že nás nevodsoudili a&#160;že nám dali takový vysvědčení, jako bychom se ani neuměli pořádně prát. Co si vlastně vo nás myslí. Dyť to byl docela slušnej konflikt.“</p>
			<p class="MLP-text para-style-override-1">„Milej hochu,“ řekl Švejk dobrácky, „já dobře nechápu, jak tě to nemůže těšit, že nás divisionsgericht ouředně uznal za docela slušný lidi, proti kerým nic nemůže mít. Já jsem se u&#160;vejslechu, to je pravda, vymlouval všelijak, to se musí dělat, to je povinností lhát, jako říká advokát Bass svým klientům. Když se mě pan auditor zeptal, proč jsme vtrhli do bytu toho pana Kákonyiho, tak jsem mu prostě řek: ‚Já myslel, že se nejlépe s&#160;panem Kákonyim poznáme, když ho budem navštěvovat.‘ Pan auditor se mě pak už na nic neptal a&#160;měl už toho dost.</p>
			<p class="MLP-text para-style-override-1">To si pamatuj,“ pokračoval Švejk v&#160;úvaze, „že se před vojenskejma soudy žádnej nesmí přiznávat. Když jsem seděl u&#160;garnisonsgerichtu, tak se ve vedlejší cimře jeden voják přiznal, a&#160;jak se to vostatní dozvěděli, tak mu dali deku a&#160;poručili mu, že musí svý přiznání vodvolat.“</p>
			<p class="MLP-text para-style-override-1">„Kdybych udělal něco nečestnýho, tak bych se nepřiznal,“ řekl sapér Vodička, „ale když se mne ten kluk auditorská přímo zeptal: Pral jste se?, tak jsem řekl: Ano, pral jsem se. Ztýral jste někoho? Zajisté, pane auditore. Poranil jste při tom někoho? Ovšemže, pane auditore. Ať ví, s&#160;kým mluví. A&#160;to je právě ta vostuda, že nás vosvobodili. To je, jako kdyby nechtěl věřit tomu, že jsem přerazil vo ty kluky maďarský überšvunk, že jsem z&#160;nich udělal nudle, boule a&#160;modřiny. Tys byl přece při tom, jak v&#160;jeden moment jsem měl tři kluky maďarský na sobě, a&#160;jak za chvilku válelo se to všechno na zemi a&#160;já šlapal po nich. A&#160;po tom po všem zastaví takovej usmrkanej auditorskej kluk s&#160;náma vyšetřování. To je, jako by mně řek: ‚Kam se serete, vy a&#160;prát se.‘ Až bude po vojně a&#160;budu v&#160;civilu, já ho, vočumu, někde najdu a&#160;pak mu ukážu, jestli se nedovedu prát. Potom přijedu sem do Királyhidy a&#160;udělám tady takový binec, že to svět neviděl a&#160;že se budou lidi schovávat do sklepa, až se dozvědí, že jsem se přišel podívat na ty rošťáky v&#160;Királyhidě, na ty lumpy, na ty pacholky.“</p>
			<p class="MLP-text-bez1radku--12-0 para-style-override-1">V&#160;kanceláři bylo všechno odbyto velice rychle. Nějaký felák s&#160;hubou ještě zamaštěnou od oběda, podávaje Švejkovi a&#160;Vodičkovi papíry s&#160;náramně vážnou tváří, nedal si ujít té příležitosti, aby nepronesl k&#160;oběma řeč, ve které apeloval na jich vojenského ducha, proplétaje to, poněvadž byl Vasrpolák, různými pěknými výrazy svého nářečí, jako „marekvium“, „glupi rolmopsie“, „krajcová sedmina“, „sviňa porýpaná“ a&#160;„dum vám baně na mjesjnuckovy vaši gzichty“.</p>
			<p class="MLP-text para-style-override-1">Když se Švejk s&#160;Vodičkou loučil, poněvadž každého odváděli k&#160;jejich části, řekl Švejk:</p>
			<p class="MLP-text para-style-override-1">„Až bude po tý vojně, tak mě přijď navštívit. Najdeš mě každej večer od šesti hodin u&#160;Kalicha na Bojišti.“</p>
			<p class="MLP-text para-style-override-1">„To se ví, že tam přijdu,“ odpověděl Vodička, „bude tam nějaká sranda?“</p>
			<p class="MLP-text para-style-override-1">„Každej den se tam něco strhne,“ sliboval Švejk, „a&#160;kdyby to bylo moc tichý, tak už to nějak zařídíme.“</p>
			<p class="MLP-text para-style-override-1">Rozešli se, a&#160;když byli od sebe již hodně kroků, volal starý sapér Vodička za Švejkem:</p>
			<p class="MLP-text para-style-override-1">„Tak se ale jistě postarej vo nějakou zábavu, až tam přijdu.“</p>
			<p class="MLP-text para-style-override-1">Načež Švejk volal nazpět:</p>
			<p class="MLP-text para-style-override-1">„Přijď ale určitě, až bude konec týhle válce.“</p>
			<p class="MLP-text para-style-override-1">Potom se vzdálili a&#160;bylo slyšet zas za hodnou chvíli za rohem z&#160;druhé řady baráků hlas Vodičky:</p>
			<p class="MLP-text para-style-override-1">„Švejku, Švejku, jaký mají pivo u&#160;Kalicha?“</p>
			<p class="MLP-text para-style-override-1">A&#160;jako ozvěna ozvala se Švejkova odpověď:</p>
			<p class="MLP-text para-style-override-1">„Velkopopovický.“</p>
			<p class="MLP-text para-style-override-1">„Já myslel, že smíchovský,“ volal z&#160;dálky sapér Vodička.</p>
			<p class="MLP-text para-style-override-1">„Mají tam taky holky,“ křičel Švejk.</p>
			<p class="MLP-text para-style-override-1">„Tedy po válce v&#160;šest hodin večer,“ křičel zezdola Vodička.</p>
			<p class="MLP-text para-style-override-1">„Přijď raděj vo půl sedmý, kdybych se někde vopozdil,“ odpovídal Švejk.</p>
			<p class="MLP-text para-style-override-1">Potom ozval se ještě, již z&#160;velké dálky, Vodička:</p>
			<p class="MLP-text para-style-override-1">„V&#160;šest hodin nemůžeš přijít?“</p>
			<p class="MLP-text para-style-override-1">„Tak přijdu tedy v&#160;šest,“ slyšel Vodička odpověď vzdalujícího se kamaráda.</p>
			<p class="MLP-text para-style-override-1">A&#160;tak se rozešel dobrý voják Švejk se starým sapérem Vodičkou.</p>
			<p class="MLP-text para-style-override-1">„Wenn die Leute auseinander gehen, da sagen sie Auf Wieder­sehen!“</p>
		</div>
</body>
</html>